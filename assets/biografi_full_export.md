## Page 1/276

[IMAGE: 248.png] Mitt i meningslösheten passerar ett spjut av tid.

---

## Page 2/276

<div align="center">
till

Joakim Sari Nick Molly
Ludvig Ella Mira Ivan Leon

innan
 jag glömmer alltihop
</div>

***


---

## Page 3/276

<div align="center">
prolog
</div>


Jag sitter i mitt arbetshus i skärgården och tittar ut över en liten insjö. Längre ut, i den stora världen, sveper ett virus över jorden. Härinne är det dags att städa. 
     Döstäda. 
     Jag är fullt frisk, men vet att en propp kan plugga igen kroppen för gott, mitt i en kräftklo. Om inte okända virus krälar in och gör sig hemmastadda.
     Det är dags att underlätta liksaneringen. 
     Jag har ett gediget arkiv som sträcker sig tillbaka till början av 60-talet och dessutom nio barn och barnbarn, utspridda över sex decennier.  
     Jag vill berätta för dom. 
     Jag vill göra det jag aldrig gjorde själv med Otto, min pappa, satte mig ner med en bandspelare och ett par groggar och fick hans berättelse. Om kvarteret Korpen i Malmö, sillfabriken, alkoholismen, resan genom nazismen och välfärdsbygget, euforin som utlandssvensk i Las Palmas, hatet mot Palme, utplanandet i en tvåa i ett höghus i Mörby Centrum. Hur såg den resan ut?
     Men det gjorde jag inte.
     Nu vill jag ge mina ättelägg en chans att lägga mig åt sidan (möjligen tar jag dom som ursäkt för att få det här gjort, må så vara). 

Jag har aldrig funderat på att skriva mina memoarer, däremot har jag över tid känt ett behov av att få en överblick över mitt splittrade livsverk, över det jag har åstadkommit, ett slags självbiografiskt bokslut. Förmodligen för att tillfredsställa mitt bekräftelsebehov, göra mig tillgänglig. 
     Kanske är det också ett sätt att försöka försonas med min ofullkomlighet, att kartlägga mina begränsningar utan att sörja vattenfallet, att till slut se vem jag var och vem jag är, inom ramen för ett kronologiskt porträtt. 
     Jag vet inte.
     Jag vill helt enkelt följa mig själv så tätt det går, folkhemsterroristen och hädelsens härförare, medan jag fortfarande har språket och sarkasmen intakt. Kanske krävs det ett cv vid porten till Paradiset?...(eller ett covidpass).
     Jag bestämmer mig också för att berättelsen ska inkludera det 33 år långa kulturprojektet Happy Cousins, som en tribut till min kusin Carsten Regild.

Reflektion: Jag har aldrig blickat bakåt. Nånsin. Aldrig grävt i det passerade. Alltid varit totalt ointresserad av mitt ursprung. Aldrig fascinerats av släktforskning. Nu måste jag drunkna en aning, sjunka ner i det förflutna utan flytväst, ekoloda i det förgångna.
     Det är inte helt angenämt.

Fotnot till alla svensklärare på mellanstadiet: Mitt val att använda talspråksformerna ”nån”, ”dom”, ”nåt”, ”sen” och ”nånsin” är mycket medvetet och handlar om den litterära sången. Av samma orsak har jag kvar det lilla ogräset ”att” på ställen där allt fler har ryckt bort det idag - det fyller en melodisk funktion för mig.

Jag inser snabbt att min berättelse inte är optimal i traditionell bokform. Jag har producerat så mycket som innefattar ljud och rörlig bild. Som blir tydligast i den form det har gjorts i. En digital berättelse? I form av en slags hemsida? Utlagd på nätet? Har det gjorts förut? 
     Min bokagent och mina förläggarkontakter reagerar direkt.


---

## Page 4/276

- Men vadå?! Lägga ut memoarerna på nätet? Helt fritt?
     - Det är inga memoarer, det är ett bokslut.
[UNHANDLED: indent]
Klargörande: Jag har aldrig fraterniserat på det digitala torget, aldrig haft Facebook, twitter, instagram eller motsvarande, aldrig haft nån hemsida. Jag har aldrig haft behov av att exponera mig i den miljön. Det har delvis varit negativt för vår bokutgivning, många författare marknadsför sina produkter maximalt via sociala medier. 
     Men det är lätt att leva med. 
     Jag är fortfarande förtjust i Julia Roberts kommentar om Facebook: ”Det är som sockervadd, sött i början, sen blir det snabbt kladdigt.” Med facit i hand kan man väl konstatera att det inte bara blev kladdigt, utan extremt motbjudande på många sätt.
     Följare och förföljare.
     Men nu väljer jag att exponera mig i digital form. Tyngdpunkten ska ligga på vad jag har åstadkommit, varför och hur (och i viss utsträckning effekterna av det). En reseskildring in i mörkrets hjärna och ut igen. Utan att väja för tolkningsföreträde, förhävelse eller namedropping: ”Its my party and I lie if I want to.” 
     Kill your darlings? Tveksamt. 
     Strössla med lakonismer? Gärna.
     Så långt möjligt ska jag belägga det jag redovisar. Mitt privata arkiv är, som sagt, tämligen omfattande. Slår minnet fel får det korrigeras i efterhand, alla har luckor (den som minns sextitalet var inte med, typ).

[IMAGE: 500.jpg] Pssst… I’m on fire

Att lägga ut min berättelse digitalt, öppet för den som vill ta del av det, gör också att jag slipper förhålla mig till balansen mellan privat och ”allmängiltigt”, vad som är intressant för vem (vilket jag ändå aldrig kan spekulera i). Det jag väljer att berätta är det jag vill förmedla, är det ointressant är det bara att scrolla eller klicka bort, kostnadsfritt.
     Eller enkelt uttryckt: take it or leave it.

[IMAGE: 52.png] CR.

***

[UNHANDLED: poem]

***

[IMAGE: 1.png] Livet är obeskrivligt roligt.

***

Jag föds i oktober 1943 i Västra Skrävlinge. En församling i Malmö med ett roligt namn. Zlatan föds där 38 år senare. Jag döps till Rolf Sigvard.


---

## Page 5/276

[IMAGE: 2.png] Som barn kan jag se mycket oskyldig ut.

Min morfar är sjöman och har tatuerade armar. Han heter Ernst. När han mönstrar av blir han arborrare på Kockums varv i Malmö och över tid en känd numismatiker. Vid ett specialbeställt inbrott i hans lägenhet stjäls alla godbitarna ur hans myntsamling. 
     Det kröker hans rygg. 
     Minne av morfar: Han kommer hem efter en lång dag på varvet, skär en bred skiva sidfläsk, äter skivan, lägger sig på soffan med kvällstidningen över ansiktet och snarkar inom en minut. Jag står gömd bakom dörrkarmen och iakttar hur tidningen svävar upp i luften några centimeter vid varje snarkning, dallrar en stund och sänker sig över ansiktet igen.
     Det är spännande. 
     Mormor ligger delvis i dunkel. Hon heter Beatha och är dotter till en välbärgad skånsk bonde. Hennes gråa hår är prydligt uppsatt med tunna, bruna nålar, ansiktet är runt och vänligt. Hemmet är alltid välstädat. Över soffan i vardagsrummet hänger en guldinramad variant av ungraren Charles Rokas målning ”Zigenarflickan”, en ung kvinna med yppiga och blottade bröst. 

[IMAGE: 323.png]

Ett, kan det tyckas, ekivokt motiv i det för övrigt mycket prudentliga hemmet, eventuellt en relikt från morfars sjömansår.
     Minne av mormor: Hon luktar nybakta bullar.
     Ernst och Beatha får två döttrar som blir mödrar till Happy Cousins - min kusin Carsten och mig.

[IMAGE: 244.png] Kusin Carsten & Kusin Jag

Farmor och farfar bor i kvarteret Korpen, en bit från Triangeln i Malmö. Det är ett fattigt och nergånget område med stark proletär aura. Bo Widerberg har fångat den bra i sin film med samma namn.
     Farmor är sömmerska i hemmet. Hennes symaskin går dygnet runt i den slitna tvåan. Hela lägenheten luktar trångt. De får nio barn, varav min pappa är det yngsta. Flera av barnen emigrerar till USA, öde okänt.  
     Minne av farmor, som heter Emma: En gång när jag besöker henne på en söndag får jag en skinande blank tvåkrona. Hon har den i en liten röd ask. En gåva jag fortfarande minns (Knausgård hade skrivit tjugofyra sidor om det här ögonblicket: vikten på silvermyntet, det nominella värdet, lystern, doften ur asken, farmors rörelse när hon tar upp myntet, den torra knotiga handen, hennes blida blick i spegeln, andedräkten från ett annat sekel, ljuset som glider in genom en grådisig handblåst ruta och omgärdar asken med en gloria av gåtfullhet, ekot av dom fattiga barnens rullband över kullerstenarna på gården utanför osv ... ).
     Jag har inte det tålamodet.
     Emma är gift med dekopören Nils. En mycket skicklig ebenist med intarsia som specialitet och verkstad i källaren. Det är han som tar sig namnet Börjlind, oklart varför.


---

## Page 6/276

Parentes: Börjlind är ett synnerligen otympligt efternamn. Jag har kallats otaliga varianter genom åren, till exempel Björvall, Björkling och Böglund (i Köpenhamn). En gång har jag haft glädje av en felstavning. Jag fick en utbetalningsavi i brevlådan tillställd Rolf Björling, sångaren. Den var på 5.000. Mycket pengar för mig på den tiden. 
     Sen många år använder jag namnet ”Månsson” när jag beställer bord eller taxi.

Farfar Nils är en mycket excentrisk man som promenerar runt i Malmö iförd stor slokhatt och röd fladdrande halsduk. Hans begivenhet på starka drycker gör att många av hans vackra möbler hamnar som betalning på olika krogar i staden. Inte mycket rinner tillbaka till Emma och de nio barnen. 
[UNHANDLED: indent]
[IMAGE: 5.png] Upphovsmannen.

En gång lämnar han hemmet utan ett ord och återvänder åtskilliga månader senare med en liten torkad Edelweiss. Den är till Emma. Han har fotvandrat till Engadin i Alperna, plockat blomman och snidat en vacker svart ram till den. 
     Farmor hänger tavlan ovanför sin säng. 

[IMAGE: 308.jpg]

Farfar avlider efter ett onyktert fall i källartrappan när jag är tre år.     
     Minne av farfar, berättat av farmor: Hon vaknar en morgon av att trådrullen på symaskinen snurrar för fullt. Tråden löper ut genom vardagsrummet. Hon följer efter tråden över innergården och ut till en krog belägen intill porten. Genom fönstret ser hon farfar sätta sig med en pilsner vid ett av borden, iförd den svarta rock hon var i färd med att laga kvällen innan.
[UNHANDLED: indent]
***

Min pappa heter Otto och arbetar i en sillfabrik som ung. Varje lunch serveras immig nubbe till maten. Det initierar förmodligen hans kommande alkoholism. Senare kör han spårvagn och spelar klarinett i MFF-orkestern. 
     Han är också duktig på okarina och påfallande lik skådespelaren Leslie Howard.
     Min mamma Svea arbetar som expedit i en parfymaffär. Hon har mörkt, lockigt hår och ett öppet, leende ansikte. En dag pekar en av hennes arbetskamrater mot butiksfönstret. Utanför står en sjavig man i stor slokhatt och röd halsduk och tittar in. Arbetskamraten skrattar högt. Svea vill inte avslöja att det är hennes fästmans pappa. 
     Otto och Svea får två barn, mig och min nio år yngre syster Christina. 
     Minne av Otto: Han står i den öppna dörrlösa förarhytten på en spårvagn, snön yr in. Båda fötterna är nerstuckna i stora halmlådor, mot kylan, stråna sticker upp runt benen. Det ser mycket egendomligt ut. 
 Minne av Svea: Saknas. 
     Jag ska senare i en svit dikter om barndomen benämna henne som ”kvinnan utan händer”. 
     Otto får rollen som ”den frånvarande”.

***


---

## Page 7/276

[UNHANDLED: poem]

***

[UNHANDLED: poem]

***

Reflektion: Jag har inga som helst minnen av nån fysisk kontakt mellan mig och mina föräldrar. Den förekommer, naturligtvis, men finns inte lagrat i mitt medvetande (utom i en mycket specifik form, som jag återkommer till strax).  
     Handlar det om kärlekslöshet? 
     Knappast. Snarare om två unga förälskade individer, djupt upptagna av att se varandra, inte det dom har avlat. Det som har behov.
     Långt senare förstår jag deras oförmåga att innesluta, deras upplevelse av barnet som ett tillbehör. Hur deras instruktionsbok kan ha sett ut: ”Ska ha näring, tumskruvar och distans, hållas rent och artigt, inte få kilfunktion, delges värme vid behov. Generellt: inte kladdas med.”
     Samtidigt: Dom älskar min syster och mig, efter förmåga, dom gör förmodligen så gott dom kan. 
     Dom finns, men känns inte.

***


---

## Page 8/276

Mina första skolår symboliseras av en specifik händelse. Jag går i en halvprivat skola som heter Bladins. Svea anser att den är finare än andra skolor. Hon har redan börjat sin resa mot en annan tillvaro.
     En rast håller några elever fast mig vid ett träd medan andra dansar runt och kastar taggiga kastanjer mot min kropp. När jag kommer loss slår jag ut en tand på en av plågoandarna. Vår lärarinna ställer upp alla inblandade på en lång rad och bannar eleverna som hållit fast mig. När hon kommer fram till mig får jag en våldsam örfil över ansiktet av en iskall hand med nikotingula fingrar. 
     - Gör aldrig om det där!
     Orättvisan, inte övervåldet, etsar sig fast.

Ljusare minne från Malmö: Min första förälskelse heter Carin. Vi är båda nio år. Hon har fräknar och långa ljusa flätor. Hennes pappa är tandläkare. På kvällarna står jag ofta på Gustav Adolfs Torg och tittar bort mot hennes fina port. 
     Ibland får jag syn på henne.

På tal om specifik fysisk kontakt: Jag är ett barn som inbjuder till handgriplig bestraffning, en ”vildbasare”. Enligt uppgift sliter jag ut ett par skor i veckan (det här är långt innan bokstavskombinationernas gyllene era). Båda mina föräldrar är snabba till skoningslösa örfilar över ansiktet, morgon som kväll. Knappast av ondo eller kärlekslöshet, det är tidens vedertagna sätt att fostra krångliga barn. Aga, helt enkelt. Spocks insikter om barns behov har inte hunnit tränga igenom ännu. ”Barnet” har inte trätt ut på arenan. 
     Men att ständigt bli slagen gör nåt med mig, oklart vad vid den tidpunkten. Kanske blir jag strykrädd? Eller konflikträdd? 
     Eller tvärtom.
     Eller helt enkelt förnedrad utan att ha en aning om det, ett kränkt barn som bygger brosk runt nålen.

***

[UNHANDLED: poem]

***

På ett BVC-möte för ett av mina egna barn, Molly, uppmanas vi föräldrar att rita ett barndomsminne som har fastnat. Jag ritar ett barn som är bundet med ett kraftigt rep runt benet och fäst vid en sandlåda. När jag förklarar att mina föräldrar band mig för att gå och bada på stranden i Falsterbo blir det tryckt i rummet. Jag försäkrar att jag inte har för avsikt att binda Molly.
     Minne från barndomen: Jag blir utesluten ur Vargungarna, en ideell scoutförening som kräver att man ska sitta still när dom läser långtråkiga sagor om djungelbarn och djur som kan tala. ”Han är för orolig, han stör alla andra.” 
     Jag saknar inte ”vargungarna”, men mina föräldrar tar illa vid sig.


---

## Page 9/276

Minne från barndomen i förhöjd form:

***

[UNHANDLED: poem]

***


Vid elva års ålder flyttar vi till Kärrtorp utanför Stockholm. Jag pratar bred skånska, har utstående öron och snagg och försöker överleva. Vi bor högst upp i ett av två nybyggda höghus. Kvällarna domineras av inlåsning.


---

## Page 10/276

Under dom här åren har jag en mycket speciell kompis, dygnet runt. Jag kallar honom Den Osynlige. En imaginär lekkamrat som alltid finns där när jag behöver honom. Jag kan sitta i timtal på golvet, prata med honom och köra små plasttåg fram och tillbaka (dom tillhandahålls i Kalaspuffspaket). Jag inbillar mig att umgänget med Den Osynlige befrämjar min fantasi: 

 Han är en mycket liten varelse, bunden vid ett tunt träd. Långt borta: skrynkliga män i vita kläder rullar nötta krocketklot längs sandbankarna. Alla drömmer om bärnstensfynd, om osänkbara fartyg. Det är vit sommar. Vita kalkstenshus, vit sand, vita fåglar, vitt ljus, vita kvinnor som gömmer sina skratt i torkad ljung. Han försöker ropa till människorna. Ingen hejdar sig, ingen vänder sig om. Han försöker komma loss. Ingen reagerar. 

[MORE]

Idag är Den Osynlige försvunnen. Eventuellt dyker han upp i livets slutskede, på nåt hospis nära mig.  
[UNHANDLED: indent]
Sverige är ett rikt och välskött land vid den här tiden. Vår utrikespolitiska servilitet under krigsåren har skapat ett unikt läge i Europa. Näringslivet blomstrar och välfärden skjuter i höjden. Familjerna skaffar tv, fäderna tittar på fotboll, hemmafruarna lyssnar på Lily Berglunds pekoral ”Vad tar ni för valpen där i fönstret?” 

[IMAGE: 6.png]


---

## Page 11/276

”Hatten av för min fru för att hon avreagerar sin intelligens och sitt behov av svensk likställdhet vid skrivmaskinen hemma under förmiddagen. Och på eftermiddagen alltid finns gammaldags rosig och söt vid köttgrytorna när vi tre manliga familjemedlemmar kommer hemstörtande från skolor och arbete, hungrande efter mat, hemtrivsel och mammaomvårdnad.”

Ett mycket aningslöst tidsskede, som jag senare använder mig av i en sketch i satirprogrammet Lorry med hjälp av Lena Endre - ”Håll Sverige Rent!”. Inslaget visar en aningslös hemmafru på 50-talet som har en ny spray som får all skit att försvinna, smuts i avloppet, stänk på diskbänken, till och med en invandrare lyckas hon spraya bort i slutet. 

[VIDEO: https://www.youtube.com/embed/ZItDrGcdLRc]

Inslaget väcker våldsamma reaktioner, hatiska insändare och anmäls till Radionämnden. Och fälls. Det anses inte ha en ”tillräckligt tydlig avsändare”.
     Nåväl.

Minne från Kärrtorp: En olycklig kvinna i höghuset klättrar över balkongkanten, hänger några sekunder i en blomlåda innan hon släpper taget och klyvs av en herrcykel på marken. 
     Scenen har fastnat hos mig. 

***

[UNHANDLED: poem]

***


---

## Page 12/276

Nästa anhalt på vår nomadiska tillvaro (jag bor på åtta ställen under min uppväxt) är Björns Trädgård på Söder. Jag har vuxit in i Stockholmskostymen och bor granne med restaurang Kvarnen på Tjärhovsgatan. Området frekventeras dygnet runt av ”färgstarka” karaktärer. Mitt undermedvetna lagrar, både språk, gester och atmosfär (i mitt senare skrivande har jag alltid haft gångavstånd till udda människor - Rune i Lorry, Grannen i Beck, Minken, Jelle och Enögda Vera i våra deckare).
     Det är en stundtals stökig omgivning jag bor i, Björnsan är ett tillhåll för det mesta. 
     - Håll dig undan! Tjommen är på väg från Bleckan och vill nita nån! 
     Det är alkisar som halsar ljummen Beyaz (som Systembolaget marknadsför som ”Goda viner under femman!”), kompisar som ligger under byggfuttar med snuttefiltar indränkta i ammoniak, utslagna som sitter på bänkarna och filtrerar t-sprit genom brödlimpor, fnask och torskar som försvinner in och ut ur buskagen,  allt några meter utanför min port.  
     Det är också stiletternas tid - själv har jag den farliga varianten, där det skarpa bladet skjuter ut direkt från skaftet. Varför jag har den är oklart, annat än som markör. Jag skulle aldrig våga använda den i ett slagsmål.   
      Minne från Söder 1: Tvärs över gården från mitt pojkrum bor en kompis, Björne, i samma ålder. Vi drar en tunn tråd mellan våra fönster och sätter en tom metallburk i varje ända. Våra röster når varann när föräldrarna har somnat.
     Steve Jobs har utvecklat tekniken en aning.
     På Söder drabbas jag också av musik för första gången. Det är en omvälvande upplevelse, nånting utanför som når in utan mellanhänder. Min första skiva är en singel med Elvis Presley: ”Blue suede shoes”. Det är en cover på en Carl Perkinslåt och kommer ut 1956. Jag köper den när jag fyller femton, sparar till en skinnjacka och påbörjar konflikten med alla som är dixie, klär sig i duffel och drömmer om Tommy Steele.
     Själv drömmer jag om att bli proffs i fotboll (jag kommer ju från Västra Skrävlinge). Vårt kvarterslag IK Rekord vinner AT-cupen 1955 och jag får en tung medalj i brun metall. 
     Det är stort för mig. 

     Minne från Söder 2: Jag samlar bortkastade lottsedlar på Medborgarplatsen under en snöig julmarknad, sedlarna ligger slängda på marken. När man har samlat tillräckligt många får man en belöning (oklart varför). 
      En stor blå teddybjörn. 
     Jag får ihop till en björn efter flera timmar och ger den till min lillasyster Christina på julafton. 

[IMAGE: 7.png] Osvedd nallebjörn.

På kvällen kommer björnen för nära dom levande ljusen i granen och blir totalt söndersvedd. En svartsolkig garnkropp är allt som blir kvar.
     Sensmoral?
 Minne från Söder 3: Min berusade pappa kräks i min säng, jag hinner undan och springer ut i dom stora tomma rummen, stuckaturen är vit och jag vågar inte väcka Svea. Jag orkar inte höra hennes knivar skära genom luften. Långt senare smyger jag in i mitt rum, Otto har somnat i sängen, jag drar fram ett nummer av Rekordmagasinet och läser om Gunnar Nordahl.   
     Hans högerfot var rena bomben.


---

## Page 13/276

På tal om alkoholism: Alla som har växt upp med en alkoholiserad förälder vet vad det handlar om - man blir ett tassande barn. Ett barn som lär sig lyssna på tonfall, avläsa rörelser, registrera: en hand som missar en gaffel, en tunga som missar ett uttal, ett par ögon som inte kan fokusera. Man lär sig när ens pappa inte är ens pappa, när han är den andre. Man lär sig att tiga, utan att förstå.

Det är några blandade år på Söder. Mina föräldrar separerar, jag och Christina flyttar in med Svea i en liten trång lägenhet på Högbergsgatan, en period bor vi på vinden hos rika släktingar i Djursholm, jag försöker få grepp om tillvaron, förtränga, föräldrarna förenas igen och jag försöker navigera.
     Vad handlar det här om?
     Jag har en otrolig hunger som jag inte vet var den kommer ifrån, suger i mig allt utan åtskillnad och försöker hantera en riktningslös aggression. Musiken, rocken, blir min mentala vallfartsort. Nästan bara Elvis, lite Everly Brothers, lite Bill Haley. Efter en rockkonsert på Eriksdalshallen går vi ut i snöstormen och välter ett par parkerade bilar på Ringvägen. 
     Bara för att vi kan.

Eftertanke: den här perioden på Söder är nog den enda i livet där jag på allvar reflekterar över mig själv, försöker förstå vem jag är, min plats, min roll, avsikten med mitt liv, mitt uppsåt. Runt 18-årsåldern är jag klar. Efter det går jag bara på, driver framåt, jagar mitt språk, mina uttryck: mina fotspår utplånas framför mig.

***

Som ett led i Sveas sociala projekt skrivs jag in på Palmgrenska Samskolan på Östermalm. En privat realskola. Jag vantrivs från början och lyckas med konststycket att gå om samma klass två gånger och fortfarande vara underkänd. När jag sparkar sönder en väggkontakt och mörklägger hela skolan blir jag relegerad.
     Minne efter relegeringen: Jag får arbete som springpojke på LM Eriksson. Kontoret ligger på Kungsgatan. Där blir jag häftigt förälskad i en svart och blind flicka som har epilepsi. Första gången hon får ett anfall på kontorsgolvet får jag lära mig att tränga in en trälinjal mellan hennes käkar för att hindra att hon tuggar sönder tungan. 
     Jag minns inte vad hon hette.
     Obehagligt minne från anställningen på LM: Alla på kontoret satsar en gemensam pott på en tipsrad varje vecka. Jag får i uppdrag att lämna in och betala för kupongen. Jag glömmer det och kommer på det när inlämningstiden har gått ut. Risken att den tippade raden ska ge utdelning plågar mig ända fram tills sista matchen är spelad. 
     Det blir ingen vinst.      
     Sen flyttar familjen från Söder.
[UNHANDLED: indent]
Många år senare, när begreppet ”klassresa” når fram till mig, ser jag ett mönster. Hur en drivande kvinna drar med sig en osäker man uppför stegen - parfymexpediten vill ha mer, mannen från sillfabriken följer efter. Min syster och jag har inte så mycket att välja på. 
     Då.
     Vi landar till slut i ett nybyggt höghus på Lidingö.
     Där växer jag äntligen in i min rastlösa aggression och hinner ikapp mig själv.
     Jag börjar skriva.


---

## Page 14/276

[UNHANDLED: year]

Först en diktsamling, ”Som från själ till själ en stråle”:

[UNHANDLED: poem]

Sen en prosasamling, ”Brottstycken”:

”Jag gick rakt in som människa; på den mörkaste asfalten smidde jag fast min kur och lät strålkastarna spegla horisonten; bland alla vettvillingar som sprang där valde jag ut en präst som skulle stå sig bra mot asfalten; han klättrade upp på sin stege, tvinnade en lina till gud och hängde sig; jag släckte strålkastarna och gick.”
[UNHANDLED: indent]
Nåväl.
     Etyder utan vikt, men jag smakar på orden, jag prövar dom verbala vingarna. Jag fängslas av möjligheten att trycka ut det inre i ord, att formulera det jag känner förklätt till text.
     Jag sätter också in titeln ”Författare” i telefonkatalogen, vilket provocerar mina föräldrar oerhört. När jag visar dom att jag är omnämnd redan i Strindbergs klassiker ”Hemsöborna” skakar dom på huvudet.

[IMAGE: 320.png]

Mitt första dadaistiska infall.      
     Jag har övergett tanken på att bli fotbollsproffs.

Via privatlektioner har jag till slut lyckats komma in på en fyraårig gymnasielinje på Lidingö Södra Läroverk. En ”fin” skola. Svea är stolt.  
     Minne från Lidingö 1: Jag är sällsynt ointresserad av min klädsel och kommer ofta till gymnasiet i stora gummistövlar och islandströja. Elevernas reaktioner påminner mig om utsattheten i folkskolan i Kärrtorp: skånskan och dom utstående öronen har bytts mot fel kläder och fel attityd.    
     Känslan av utanförskap är densamma.
     Bästa som händer under gymnasietiden: Jag träffar Eva. Hon går i en parallellklass och är, i mina ögon, bedårande vacker och chosefri och har nära till skratt. Vi blir ihop, mot en del odds. Våra bakgrunder skiljer sig åt en aning, en höghuslägenhet möter en tvåplansvilla på Lidingö, typ. Jag är dessutom knappast en svärmorsdröm (vad dom nu drömmer om).  Men vi blir djupt förälskade och Eva blir den första grundpelaren i mitt liv. 
     Så småningom ska vi få en underbar son.


---

## Page 15/276

Minne från Lidingö 2: Evas föräldrar har en tax som får valpar. En av valparna är svårt missbildad och måste avlivas. Jag erbjuder mig att dränka den i en hink. Jag sänker ner den varma rörliga kroppen i vattnet. Den sjunker inte. Jag är tvungen att trycka ner den mot botten med min stövel. Den rör sig länge under fotsulan, väldigt länge, den vill inte dö. Till slut stillnar den. Det är en mycket obehaglig upplevelse. Att döda en levande varelse som inte vill dö. 
     Minne från Lidingö 3: Ett av sommarloven nattarbetar jag på Marabous chokladfabrik i Sundbyberg. Det är bra betalt och befolkat av märkliga individer. Alla rör sig i stora, halvt nersläckta salar, eller står framför svarta rullband där praliner och annat onyttigt passerar. Nästan inga pratar med varandra, som om ingen vill bryta tystnaden i byggnaden. 
     En man utgör ett undantag. 
     Han kallas ”Greven”, förmodligen har han adlig härkomst. Mager, kanske runt femtio, med ett snällt och frånvarande uttryck i ansiktet. Varje matpaus (vi har två varje natt), sätter han sig vid ett piano i den ödsliga matsalen och börjar spela. Klassisk musik, ofta Vivaldi. Han är duktig, kanske har han ett förflutet som konsertpianist. Han sitter vid pianot hela matpausen, äter ingenting själv, försvinner in i musiken. Alla andra sitter böjda över sina tallrikar i halvmörkret, lyssnar på klangerna som studsar mellan väggarna, sneglar då och då på ”Greven”. När pausen är slut reser sig alla utom ”Greven”. Han sitter kvar ett par minuter för sig själv, utan att spela, låter blicken glida runt i den stora salen som om han letade efter dom försvunna tonerna. 
     En natt vill jag veta mer. Jag ställer mig vid pianot i slutet av matpausen, väntar tills ”Greven” har spelat klart och försöker inleda en konversation. Eller jag säger helt enkelt:
     - Vad vackert du spelar.
     - Tack.
     Där det tar stopp. Tills jag säger:
     - Har du jobbat här länge?
     - Ja.
     ”Greven” tittar hela tiden ner på sina smala händer. Jag känner att han är obekväm, eller jag tror det. Så jag säger:
     - Jag ska bli författare.
     Då, äntligen, tittar han upp på mig. Det är första gången jag ser hans ögon på nära håll. Blå, med lite gulnade ögonvitor, inramade av ett par vackra mörka ögonbryn.
     - Varför det? säger han, vänligt och med tunn röst.
     - För att jag ... jag vet inte, det är det jag vill. Skriva.
     Plötsligt flyttar sig ”Greven” ett par decimeter på pianobänken, lämnar plats, som om han vill att jag ska sätta mig intill. Jag vrider mig runt, ser att salen är tom, det är bara han och jag där. Jag sätter mig. ”Greven” lägger händerna på klaviaturen, mycket försiktigt, utan att trycka ner några tangenter.
     - Min mor begravdes med en bok mellan händerna, säger han. 
     Tyst, men fullt hörbart. Jag avvaktar ... tills jag säger:
     - Bibeln? 
     - Nej. Det var en bok hon hade köpt i Leipzig när hon var olycklig. ”The Monk” hette den, jag var åtta år då.
     - När hon köpte boken?
     - Nej, när hon låg i kistan med den.
     Han andas rytmiskt genom näsan, jag får en känsla av att han bemödar sig att inte bli emotionell. 
     - Har du läst den? frågar jag. Boken?


---

## Page 16/276

- Nej. Hon ville nog inte att jag skulle göra det.
     Så trycker han ner några tangenter, och några till, långsamt klingar en melodi ut ur pianot. Jag tittar över salen, bort mot dörren på andra sidan. Jag vet att förmannen kommer att dyka upp när som helst, våra platser saknas vid godisbandet.
     The Monk?  

***

Jag kliver ut i offentligheten den nittonde april 1964. En söndag. Då publicerar DN fyra prosastycken av mig med vidhängande personporträtt. Jag beskrivs i en faktaruta som ”kanske en skrivande filmmakare i framtiden?”. 
      En märklig profetia, med facit i hand.

[IMAGE: 8.jpg]

DN har anordnat en skrivtävling för gymnasieelever över hela Sverige under namnet ”Ung Profil”. Tidningen har ställt sex frågor som ska besvaras efter eget gottfinnande. De tio bästa resultaten belönas med en resa till San Remo. Fyra av mina svar publiceras på förstasidan och vittnar om en obefintlig rädsla för begreppet pretentiös. Jag blir en av tio ”vinnare”. 
     Mina föräldrar får åka till Italien. 
     Jag befinner mig på en helt annan resa. 
     Jag bär brun basker, röker sjöskumspipa, läser ”Såsom käril ur skeppen” av St John Perse och lyssnar på Miles Davis. ”Kind of Blue”. Ovanför min huvudgärd har jag skrivit: ”Glöm aldrig dom dresserade fläckarna i Eichmanns ögon, glöm aldrig barken under Görings hud.” 
     Det är en svår tid.

***

[UNHANDLED: poem]

***

[IMAGE: 149.png] Mediterande filosof. Beskuren. Rembrandt.


---

## Page 17/276

Minne från den svåra tiden: Jag ligger i mitt pojkrum med stängd dörr och lyssnar på ”Scheherazade”. Det knackar på dörren.
     - Ja?
     Svea öppnar den, försiktigt.
     - Dom har skjutit Kennedy.
 Hela familjen samlas framför tv-möbeln, tysta, plötsligt fångade i en och samma chock. Det skapar en utskuren samhörighet, för en stund. 

***

Hemingway krossar den svåra tiden. Mannen med det kliniska språket, kirurgen som befriar varenda mening från onödigt späck. Jag slukar dom böcker jag kommer över och påverkas starkt av hans generationsroman ”Och solen har sin gång”. Baskern ersätts av en röd bandana, pipan ersätts av en njurformad säck i getskinn fylld med billigt rödvin, poeten St John Perse ersätts av matadoren El Cordobés. Tjäreborgs danska charterbussar tar mig spikrakt från Helsingborg till Barcelona för 200 kronor, det inhemska tåget tar mig upp till Pamplona och San Fermin-festivalen. Somrarna blir en tjurrusning fyra år i rad. En rusning ut ur hemmet, det trånga tonårsskinnet, ut ur föräldrarnas räckvidd. 
     Ut! 
     Kufiskt look-a-like-minne från Pamplona: På det lilla charmiga torget i centrum flockas varje kväll ett antal människor runt ett bord där det sitter en amerikan som är påfallande lik Hemingway, samma grå skägg, samma väderbitna hy. Alla vet naturligtvis att det inte är han, ändå hänger man vid bordet och skålar med mannen och spelar med i ett besynnerligt rollspel.
     Ut!
     Jag liftar genom Europa, sover på stränder, i parker, allt är osett och befriande. Varje främling är en upptäckt, varje ståtoalett en omöjlighet att skita på. 
     Men framför allt: Den vita hjärnan fylls med massiva intryck av nya språk, nya dofter, nya landskap, nya överlevnadsstrategier. Ett kort tag jobbar jag i ett tvätteri på franska västkusten, Bayonne, bär säckar med kläder hit och dit och lär mig en del om ostar och rödvin och extremt snarstuckna ortsbor. Vad jag lär dom vet jag inte riktigt, kanske att allt är möjligt?     
     Minne från Saint-Jean de Luz: En lummig park, ett mjukt regn. Jag försöker somna i en sovsäck på en bänk. Det regnar, vätan tränger igenom tyget och håller mig vaken, lukten är påfrestande. En bit bort, vid gatan intill parken, ser jag råttor stora som hundar som gräver i svarta plastpåsar. Ljuset från en gatlykta reflekteras i säckarna. En mörkklädd man ramlar omkull en bit från råttorna och slår skallen i rännstenskanten. Jag vrider mig om och blundar. Jag är nästan på väg att somna när jag känner ett lätt tryck på benet. Jag kastar mig runt och spärrar upp ögonen. Det sitter en gammal kvinna på huk intill bänken med en hand runt min vad. Hon har ett djur intill sig, i ett rep. Jag ser inte vad det är för djur. Hennes grepp runt mitt ben hårdnar. Plötsligt ler hon och jag ser hur vackra tänder hon har. Vita och breda. Sen släpper hon vaden, reser sig och går därifrån (scenen har jag återgett nästan ordagrant i min och min yngsta dotter Mollys ljudboksthriller ”Mörkret oss emellan”).


---

## Page 18/276

Minne från Barcelona: Jag sitter på en uteservering på det vackra innertorget Placa Reial, det är sen kväll, ett antal hemlösa rör sig i mörkret, en del hänger runt fontänen, andra sitter eller ligger vid pelare. Plötsligt kör ett par bandvagnar med vattenkanoner in på torget, slår på kanonerna och börjar spruta bort dom hemlösa, jagar dom med den brutala vattenstrålen över stenbeläggningen. Dom tumlar runt, ramlar, kryper, försöker skydda sig. Efter en stund är torget helt renspolat på hemlösa.
     Från vissa uteserveringar hörs applåder.  
[UNHANDLED: indent]
Jag köper mina första läderboots i en specialbutik under tjurfäktningsarenan i  Salamanca och allt är en fest. Bland mina spanska vänner kallas jag ”treinta y ocho” - jag går alltid klädd i en gul amerikansk rugbytröja med 38 på. Den är av ett mycket slitstarkt material.
     Minne från Malaga: Jag är svårt uppslukad av tjurfäktning och betraktar mig, lite övermaga, som en aficionado. Under ett par år besöker jag ett stort antal arenor runt om i landet. En eftermiddag, på en tjurfäktningsarena i Malaga, händer nåt märkligt. 
     Kvällen innan har jag gått ner till Playa del Malagueta, en lång strand med vit, finkornig sand, i ena änden av stranden står ett antal tältvagnar uppställda i en cirkel. Jag söker mig dit. Små barn leker med nötta kastanjetter, män trummar på hårt spända tamburiner, havet sköljer in i jämna rytmer. Jag slår mig ner i utkanten av vagnarna. Några kvinnor, kanske fem, dansar runt en eld. En smidig kvinna lindar av sin sidensjal, sveper den tätt över lågorna tills sjalen börjar brinna, gör en båge genom luften ner i sanden, trampar på sjalen och tar fram en kortlek. Försiktigt föser hon upp askan av sjalen på ett kort. Jag hasar lite närmare i skuggan av en vagn. Männen slutar slå på tamburinerna, en av dom tittar åt mitt håll. Jag sitter orörlig. Från andra sidan närmar sig en liten fet man i leopardkalsonger. Han fryser, det syns. Han har ett blått paraply i handen. Kvinnan med kortet vänder sig mot mannen och håller upp kortet. Barnen lägger ner kastanjetterna. Mannen slickar sig om munnen. Kvinnan blåser sakta askan från kortet mot mannens ansikte, flagorna vaggar genom luften och fastnar på hans fuktiga läppar. Några män tittar åt mitt håll igen och jag hasar undan, drar mig upp längs sanden, in i skuggan, hittar en skyddad sandgrop som jag kan somna i. 
     Nu sitter jag på sol-y-sombre-sektionen på Malagas vackra tjurfäktningsarena och väntar på att eftermiddagens fjärde tjur ska springa in. Matadoren innan, Manuel Ortéga, har fått ett avskuret öra från sin fällda tjur, en hygglig utdelning från en svårflörtad publik. 
     Så rusar tjuren in. 
     Den är stor, svart, förvirrad. Picadoren trycker ner sin grova spetsiga lans i djurets nacke, syftet är att trasa sönder nackmuskeln för att försvåra för tjuren att höja huvudet eller göra nyckfulla kast med hornen mot matadoren, picadoren hänger över lansen tills publiken börjar bua, det mörka blodet sköljer ner över den svarta blanka kroppen, tjuren vaggar med huvudet och plötsligt får jag nog. Jag äcklas. Jag reser mig, tränger mig ut, lämnar arenan och ser aldrig en tjurfäktning mer. 
     Varför det händer just nu, just här, har jag ingen aning om. Jag vänder helt enkelt blad, som monarken brukar uttrycka det. 
     Eller är det en effekt av ritualen på stranden kvällen innan?
     Jag vet inte.


---

## Page 19/276

Istället ägnar jag en period åt att försöka importera sandblästrade läderboots till Sverige. ”Spanish boots of spanish leather”. Jag besöker några stövelfabriker i inlandet, ett mycket hett inland, Toledo, Navalmoral, tills jag inser att det är en volymfråga. Jag vill börja med 10 par. Det är ingen som är intresserad av det. Projektet läggs ner.
     Själv bär jag fortfarande spanska boots när det vill sig. 
     Minne från spanska högplatån: Jag ligger fullt nykter på platån mitt i natten och tittar upp i rymden, otroligt svart, otroligt gnistrande, ljudet från ett dunkande tåg hörs genom mörkret, mitt i ett stjärnfall somnar jag och vaknar i en smal säng innanför ett bageri, solen lyser genom ett runt fönster i taket, bagarsonen påstår att jag kom dit med en äldre man i gryningen och behövde sova. 
     Jag tänker: När två lika långa tåg från motsatt håll passerar varann är ett av tågen osynligt under en försvinnande kort tidsrymd, sett från sidan. Som om det inte fanns. Glider parallella verkligheter förbi varandra på samma sätt? Existerar det korta tidsrymder när jag inte finns? Kan jag gå in i en angränsande verklighet och komma tillbaka?
     Jag köper en sliten ukulele av bagarsonen som tack för bädden, lämnar bageriet och funderar på vem den äldre mannen var. 
     Kanske Dominicus av Landsvägen?
[UNHANDLED: indent]
***

Min nyvunna törst på livet avbryts temporärt av en inkallelse till militärtjänst. Jag har valt att göra den längre tjänstgöringen, som är på 15 månader, ett slags förberedande officerstjänst, förmodligen för att imponera på min blivande svärfar som är rektor på Gymnastikhögskolan i Stockholm.
     Ett fett fel val.  
     Jag rycker in på A1 i Linköping. En stor ödslig kaserngård, grått grus på marken, kanoner här och där. Jag visas in i en brun barack, in i ett rum som jag ska dela med ett antal okända unga män. En välspänd furir förklarar vilka regler som gäller. Dom är omfattande. En av dom handlar om bädden, den smala brits jag ska sova i. Den ska bäddas minutiöst, ett enda osynligt veck kommer att rendera en utskällning. Vad två veck skulle innebära framgår inte, förmodligen arkebusering, tänker jag.   
     På kaserngården ska vi stå uppställda på led, axel mot axel, medan en uniformsklädd man inspekterar oss. På givna kommandon ska vi utföra simultana rörelser. Den som kommer i otakt får en verbal hårtork rakt i ansiktet.
     Jag ger upp efter en vecka. Gruppbeteende är inte analogt med min karaktär. Jag förs till en kvinnlig psykolog. Hon undrar om jag är pacifist. Det är jag inte. Hon undrar hur jag skulle reagera om det sprang in soldater i mitt hem och hotade min familj?  
     - Skulle du försvara dom om du hade möjlighet? Till och med skjuta angriparna? 
     Frågorna är hypotetiskt ställda, på gränsen till infantila, och jag försöker förklara vad det handlar om. 
     - Jag fungerar inte i den här miljön. Kommer aldrig att göra. Krångligare är det inte. Om det betecknas som en psykisk defekt är det okej med mig. 
     Vilket det gör, visar det sig (då har jag ändå inte nämnt dom dresserade fläckarna i Eichmanns ögon för henne). Jag får diagnosen ”astenisk” (osjälvständig personlighetsstörning), friskrivs med ”omtestning” om tolv månader och hör aldrig av det militära mer.
     Äntligen har jag fri tillgång till livet igen!


---

## Page 20/276

[UNHANDLED: indent]
[IMAGE: 9.png] När börjar dansen?!

Jag gör ett kort gästspel som vikarierande lärare i Bodals skola på Lidingö. Långt hår, utsvängda fiskbensmönstrade byxor och boots, tämligen olik dom andra i kollegierummet. Min undervisningsteknik går ut på frihet under ansvar. 
     En värdelös teknik, visar det sig. Rektorn förklarar att det krävs ordning, reda och disciplin. Det är inte mina bästa grenar. Jag slutar och söker till Journalisthögskolan i Stockholm (än så länge med namnet Journalistinstitutet). Det är det närmaste ett skrivande yrke jag kan komma. Jag är inte flygfärdig ännu. Utbildningen tråkar ut mig, men jag får möjlighet att uttrycka saker som berör mig. Poesins framtid, till exempel. I skolans egen tidning Anfangen skriver jag en debattartikel om just detta: ”Poesins framtid - en skiss i två plan”. Den avslutas så här:

”Jag tror att varje konstnär inom sitt område måste få fram en essens, något nytt, som kanske inte i och för sig är intressant eller betydelsefullt, men som i kombination med andra konstarter kan bilda en arbetsplatta. I essensernas möte uppstår den första, verkliga opersonligheten, bildas den grund på vilket ett intimt samarbete ”över gränserna” så småningom kan leda till en ny konstform. Det är till dessa möten jag tror poeterna måste bege sig, på denna basplatta de tillsammans med andra konstnärer kan nå en maximal betydelse med sina ord. På väg mot en situation där två konstnärer tillsammans bildar en skapande tredje, skulpterar en fristående och opersonlig konstform.”

Bortsett från det lätt överspända i språket pekar texten fram mot en av dom bärande grundtankarna i Happy Cousins mångåriga samarbete (som kommer att inledas inom en snar framtid), nämligen vikten av gränsöverskridande korsbefruktning mellan olika konstformer. 
     Det vi kommer att kalla multimedia. 
     Artikeln illustreras av en bild-ljud-dikt ur poeten Åke Hodells diktsamling ”General Bussig”.

[IMAGE: 148.png]

Minne från journalistutbildningen: Jag bevakar en presskonferens på Hotell Flamingo i Solna med Bob Dylan. Jag har sett honom kvällen innan på Konserthuset. Presskonferensen är outhärdligt pinsam. Ett antal journalister, ledda av reportern Lennart Swahn, försöker ifrågasätta Dylans roll som ”språkrör för en ny generation”. Dylan själv har aldrig påtagit sig den rollen. Han försöker förklara det: 
     - I´m a song and danceman. 
     Swahn ger sig inte. Till slut tröttnar Dylan och frågar om Swahn har hört hans skivor? Det har han inte. 
     Dylan ger upp. 
     Efteråt söker jag upp honom, han står och röker i ett atrium, jag förklarar mitt modesta uppdrag som ”utsänd” från en högskoletidning och beklagar det han just har utsatts för. Dylan rycker på axlarna, säger några ord, röker och är förmodligen redan på väg därifrån.


---

## Page 21/276

Jag nämner detta lätt devota möte av en enda orsak: Dylan kommer att spela en stor roll för mig. Jag kommer att gå tätt intill honom genom hela livet. Dylanman? Jag vet inte vad refererar till. Beckettman? 
     Begåvade följeslagare är en ynnest.
     (I Stockholm finns en illuster samling kvinnor som kallar sig för Dylansamariterna, på tal om det.) 
     Första minnet av Dylan: Jag sitter i min kompis Ted Ströms pojkrum på Lidingö. Året är 1963. Jag spelar gitarr och han banjo. Vi har en musikgrupp som sjunger covers på Brothers Four och Kingston Trio,  låtar som ”Tom Doley”. Brasmusik. Ted rattar in Radio Luxemburg, ”The Great 208”, och plötsligt händer det. Betydligt kraftigare än i en Gevaliareklam. En röst sprakar ut i rummet och trollbinder oss. Det är inte orden, inte ens musiken, det är rösten. Dylans. 

[IMAGE: 324.jpeg]

Han sjunger ”Blowing in the wind”, en sång som så småningom förvandlas till just brasmusik. Men nu, i det här ögonblicket, låter hans röst som ingenting vi har hört tidigare och åstadkommer nånting som jag inte kan förklara. Som inför ett konstverk som plötsligt drabbar dig utan att du vet varför. När låten är slut tittar jag på Ted och båda inser att vi förmodligen aldrig mer kommer att sjunga ”Tom Doley”.
     Sett med dagens kunskap är vår reaktion mer begriplig:

[VIDEO: https://www.youtube.com/embed/JTnBQri-WUI]

***

I april 1965 får jag mitt första barn, en son. Joakim. Med Eva. Vid det här laget har vi hunnit smälta det tämligen omtumlande faktumet att vi ska bli föräldrar, jag 21 och hon 19. För mig känns det på ett egendomligt sätt helt naturligt. Älskar man varann så får man barn, förr eller senare. Nu blev det förr. Joakim är ett underbart litet troll, jag är mycket barnkär och Eva är en klok och varm mamma.
     Vi gifter oss. 
     Men det finns ett problem: Jag är inte bara ung. Jag är också utomordentligt arg. Och omogen. Adrenalinet pumpar. Längst inne i ögat sitter Gustave Doré och graverar en dödsdans i blicken. Jag är oavbrutet på väg utan att veta vart. Min roll som familjemedlem är inte optimal. Jag står på kanten till världen och vill utforska allt.  

[IMAGE: 127.png]

***

Och så drar det igång, ett nytt och livsavgörande kapitel i mitt liv: resan mot min samlade kvarlåtenskap. 
     Eller inte just nu. Det börjar egentligen tre år tidigare i ett skånskt kapell. Jag och min kusin Carsten Regild möts vid vår mormors kista. Beathas kropp. Våra mödrar är systrar och vi är kusiner. Vi har inte haft kontakt sen vi var små, gick i regnkläder och var stjärngossar. Nu är jag ”författare” och Carsten konstnär. Han är två år äldre och längre kommen i sin roll.


---

## Page 22/276

[IMAGE: 147.png] Självporträtt CR.

På nattåget tillbaka till Stockholm dricker vi oss fram till ett gemensamt kulturprojekt: Happy Cousins - en författare och en konstnär. Motto: Vi ska inte förändra världen, vi ska förädla den. Projektet ska komma att pågå utan avbrott i nästan trettio år, tills Carsten dör i cancer 1992 - Carsten i rollen som ”Jokern”, jag i rollen som ”Tjuven”.

[IMAGE: 11.png] Vi tar fram en stämpel med vårt varumärke.

***

Vårt första gemensamma arbete är en svartvit kortfilm. Den spelas in på en strand i Danmark. Fyra sorgklädda män hänger en konstnär i en död gran, klär av sig nakna och försvinner ut i havet. Filmen heter ”Still Life”. 
     En förövning.
     Carsten målar senare en tavla han döper till ”Still Life”.

[IMAGE: 12.png]

Vi är båda berusade av inspiration. Den som flödar mellan oss och den som framtiden erbjuder. Jag hoppar av Journalisthögskolan och Carsten slutar som art director på Gutenberghus i Köpenhamn - en fast anställning som kostar på att avbryta (Carsten är också gift, med Amis, och har en liten dotter, Johanna). Men vi är totalt fokuserade på att försöka skapa nåt banbrytande. Nåt osett. ”The sky is the limit.” Det osedda blir en bildpoesibok i ett unikt format: 32 sidor som är 1 meter gånger 70 centimeter och heter ”The Mister Ray Balon Sinclaire”. 

[IMAGE: 13.png]

”Det är egentligen inte själva partiklarna som bygger upp honom, jämför helgonen, utan det faktum att han aldrig har vridit sig på ett kors, dvs hängt över deras dubbelsängar och utsatts för körens himmelska hyllning. Medveten om detta har han också kunnat skapa en värld där han osökt kan fälla ut sina vingar; en värld utan partiklar och helgon.

[MORE]


---

## Page 23/276

***

[IMAGE: 14.jpg]

Vi lämnar boken till Bonniers förlag som tackar nej. Motivet är bokens format. Vi har en viss förståelse för refuseringen och gör om boken i ett mer tryckvänligt format: A4. Det hjälper inte mycket.

[IMAGE: 17.png]

Vi ger inte upp utan förvandlar boken till ett ljud/musikverk som vi erbjuder grammofonbolaget Metronome. Även dom tackar nej. 
     Då bestämmer vi oss för att göra en konstutställning av materialet. Vi kompletterar boken med ett antal objekt och har vår första konstutställning på Galleri Maxim 1966 (en lokal i nuvarande Maximtunneln vid Norrmalmstorg). 

[IMAGE: 18.png] Vernissagekortet

De 32 boksidorna exponeras på väggarna och kompletteras med objekt, målningar och texter som kommenterar boken. Bland annat en stor roterande röd mun med numrerade tänder, två parafraser på konstnären Jasper Jones berömda grå amerikanska flagga med ordet LINDERGARDEN överklistrat, en gulsvart trädgårdsslang som ringlar ut över golvet och en tavla med transparant duk. 
     Det är en mycket annorlunda konstutställning.

[IMAGE: 151.png]
[IMAGE: 19.png]
[IMAGE: 20.png] Genomskinlig plast får samma funktion som mörker.
Man ser ingenting.

[IMAGE: 160.jpg]

Utställningsbesökarna kan köpa transparanta slipsar, 4 olika t-shirts med tryckta bilddikter på samt falska guldtackor (hela utställningen återskapas 43 år senare på Galleri Bohman i Stockholm).

[IMAGE: 21.png] Min favorittröja.

Fotnot: Vid den här tidpunkten är beteckningar som till exempel indian, neger, lapp, eskimå, zigenare eller dvärg fortfarande legio i folkmun. Idag vet vi bättre: ”Snövit och de sju betydligt under medellängd.” 

Utställningens grundtanke, att föra ihop text och bild till ett tredje, ett idébaserat uttryck, kommer senare att kallas för conceptual art - konceptkonst, och slår igenom i Sverige en bit in på 70-talet. Ursprungligen kommer begreppet från USA, myntat av konstnären Henry Flynt. Galleristen Jean Sellem i Lund startar tidigt ett galleri som fokuserar på just konceptkonst (vi kommer att ha några utställningar där genom åren). 

***


---

## Page 24/276

Samtidigt som vi har vår utställning på Maxim ska en ny klädbutik öppna, granne med galleriet: Gul&Blå - i första hand inriktad på moderna jeans i alla varianter. Vi får kontakt med ägaren Lars Knutsson och kommer överens om att han ska sälja våra 4 t-shirts i butiken. 

[IMAGE: 501.png]
[IMAGE: 502.png]
[IMAGE: 503.png]

Invigningen av Gul&Blå ska bli ett kändisevenemang. Jag föreslår Knutsson att jag ska filma hela invigningen. Han tycker det är en bra idé. Vi hyr en 16-millimeterskamera. Jag lyckas ta mig upp ovanför järnkonstruktionen i taket på Maximtunneln med kameran och får en perfekt vinkel på premiärminglet. Filmen lämnas till labbet och Knutsson är nyfiken på materialet. 
     Det är totalt svart. 
     Jag har glömt att ta bort linsskyddet.
     Däremot säljer tröjorna ganska bra.

***

Efter den kreativa urladdning med Ray-utställningen vill Carsten och jag komprimera vårt uttryck. Vi åker med våra familjer till Skåne för att få inspiration. Mina föräldrar har ett sommarställe i Lilla Beddinge, själva har de flyttat till Spanien med Christina (hon är 13 år när det sker och slits bort från alla sammanhang här hemma, en tragedi i sig).

[IMAGE: 22.png] Familjerna.

Under vistelsen skapar vi en ny bildpoesibok som är den första bokens raka motsats. Vi kallar den för ”Den andra våldsamma döden”. Ett mycket sparsmakat och hårt stiliserat verk. 36 spatiösa sidor med en enkel form och en text på (Arvo Pärts sakrala ”Spiegel im Spiegel” hade kunnat vara en fantastisk inspirationskälla till det här verket om han hade skrivit kompositionen 38 år tidigare).   

[IMAGE: 23.jpg]

Vi erbjuder boken till Bonniers som tackar nej igen. Långt senare, i samband med att jag börjar skriva kriminalromaner, har jag funderat över uttrycket ”Den andra våldsamma döden”. Jag har svårt att härleda det. 

***

Vår avvikande utställning på Galleri Maxim har gett ett visst eko i konstvärlden (den är inte stor, men ändå). Vi blir tillfrågade av redaktören och kritikern Olle Granath om vi vill skriva en text till den etablerade tidskriften Konstrevy. Ämnet får vi välja själva. 
     Det blir vårt första litterära manifest, en form av programförklaring i det rådande kulturläget. Vi kallar artikeln ”Happy days are here again and Santa Claus is back in business”. Rubriken till artikeln formger vi som en bildsida som illustrerar texten. 

[IMAGE: 24.png]
Texten avslutas så här:


---

## Page 25/276

”Ur enkelheten och ärligheten uppstår en känsla av fullständig frihet gentemot värderingar och normer, förstärks förmågan att ändra uppfattning från den ena dagen  till den andra, föds den nödvändiga överlägsenheten gentemot materialet, accentueras avståndet till provinsialismen, fördjupas känslan av internationell egoism. 

[MORE]

***

Vi gör också ett förslag till tidskriftens omslag, som på ett uppsluppet sätt illustrerar vår text. Vi använder våra barn, sysslingarna, som fotomodeller. Allt är fortfarande en lek på fullt allvar.

[IMAGE: 26.png] Det finns alltid ett alternativ.

Pengar tjänar vi inte på vår konstnärliga verksamhet. Men vi försöker. I raskt takt producerar vi tre verk för att få en utkomst av det vi tror på. Först en lång dialog mellan oss två om vårt behov av pengar som helt enkelt heter ”Pengar”. Dialogen illustreras av Carsten.  

[IMAGE: 27.png] Eller finns det kanske någon djupare mening med denna underliga situation?

Inget förlag är intresserat. Efter det gör vi vår första konstmapp, en portfolio med namnet ”Antimateriefängelset”. En bild av en Assa-nyckel och ett antal upplösta Rochack-bilder i svart tusch. Vi testar vår omgivning. 

[IMAGE: 28.png] Antimateriefängelset.
[IMAGE: 29.png] Assa Assa vad du är vacker.

[UNHANDLED: indent]
Mappen är omöjlig att avyttra och skänks till museiintendenten Carlo Derket. Efter det gör vi ett försök med en regelrätt stipendieansökan till Bonniers Stipendienämnd. Nämnden består av 12 personer. Vår ansökan består av en bananlåda i trä som innehåller 12 blå papphimlar, 12 uppblåsta plastpåsar, 12 kulturdemokratiska löpartröjor betitlade ”Hungrig” samt 1 ex av vår nya konstmapp ”Anvisningar”. 

[IMAGE: 30.png]

Ansökan avslås.


---

## Page 26/276

***

Carsten och jag har i princip dygnet-runt-kontakt. Mitt huvud är sprängfyllt av idéer om allt och ingenting. Jag är uppslukad av tanken på att ”allt är möjligt”.  Vad ”allt” egentligen är har jag svårare att ringa in. Men jag får hjälp av Carsten. Han är oerhört inläst på dadaismen och surrealismen. Han älskar Picabia.

[IMAGE: 31.png] Man bör byta åsikter som man byter skjortor.

Han leder in mig i dadavärlden under dom här åren. Det är jag evigt tacksam för. Chirico, Tzara, Cabaret Voltaire i Zurich (senare förebild för ett antal kabaréer vi gör på Moderna Museet), Hugo Ball, Paul Eluard, Breton, Magritte, Man Ray. Och den suraste av dom alla: Antoine Artaud.

”De, för vilka vissa ord och vissa levnadssätt har en betydelse, de som skickar sig väl, de som delar in känslorna i klasser och på vilken nivå som helst diskuterar dessa skrattretande klassifikationer, de som ännu tror på ´gränser´, de som ältar ideologier som har fått plats på vår tids rangskala ... de som följer utstakade vägar, de som kommer viftande med namn som får boksidorna att skrika - de är de värsta svinen!” 
Antoine Artaud, 1927

Möjligen kan Artauds skoningslösa attityd ha inspirerat Jan Myrdal till ett litet statement 41 år senare i hans bok ”Samtida bekännelser av en europeisk intellektuell”:

”Alltså, man är icke medlem i klubben, man vill inte bli det, man kommer aldrig att bli det. Man erkänner inte spelreglerna ty det är inget spel. Korten är märkta. Kommer man åt så välter man spelbordet med glas och marker och allt!”

Jag är mycket förtjust i Myrdals text när den kommer, i hans hållning överhuvudtaget. Han får en viss kompassfunktion under många år (den solkas betänkligt i samband med satirprocessen mot Thorbjörn Fälldin 1977).
     Men tillbaka till dadaismen. Äntligen får jag kontakt med det gränslösa föraktet och det upproriska skrattet, med förlöjligandets ädla konst och det undermedvetnas välsignelse, med den dresserade spontaniteten och bejakandet av infantila infall: barnet mitt i världen.

[IMAGE: 175.png] MAMA CAN ALSO BE DADA

”DADA hyllar skandalen som arbetsform. Dom hyr egna turistbussar i Paris och åker runt med dom vettskrämda turisterna och förevisar äckliga bordeller, skrotade järnvägsstationer och övergivna kyrkogårdar. DADA nästlar sig in på politikernas banketter, river dukarna av borden med porslin och kristaller och hädar församlingarna med ursinniga frihetstal. DADA ställer sig i talarstolar, knäpper ner byxorna och pissar på åhörarna. DADA skickar tunga resväskor till officiella konsttävlingar. Resväskorna är fulla av skitiga underkläder och DADA hävdar att det är den enda rena konsten. DADA startar egna kabaréer i storstäderna, ger ut tidningar, skapar konst, poesi, musik, teater. DADA lär världen att världen är DADA. DADA lär världen ett nytt språk och ett nytt sätt att förhålla sig till den västerländska meningslösheten.” 

Fotnot: Ordet ”DADA” förekommer första gången i tryck i en liten publikation som ges ut av Hugo Ball 1916.


---

## Page 27/276

DADA lär också ut diktandets svåra konst: 

[UNHANDLED: poem]

Jag använder mig av tekniken 1978 inför en poesiuppläsning på Jack Kerouac School i Boulder, Colorado, tillsammans med Bruno K Öijer och Allen Ginsberg. 
     Den fungerar.
     Carsten leder mig också till konstnären Marcel Duchamp. Knepigare territorium. Mindre skratt och mer schack. Mer hjärna och flasktorkare. Duchamp blir aldrig en husgud, gåtorna är för avancerade (jag har tillbringat åtskilliga timmar på Moderna Museet framför Duchamps stora glasverk ”Bruden avklädd av sina ungkarlar, till och med” - jag fattar fortfarande inte vad det handlar om).
     Däremot blir jag fascinerad av schweizaren Arthur Cravan (som egentligen hette Fabian Lloyd). Cravan var en vildsint poet och boxare och en av dadaisternas tidiga favoriter (hans moster var gift med Oscar Wilde). Han var två meter lång och gick en gång en boxningsmatch mot Jack Johnson, den förste svarte tungviktsmästaren.

[IMAGE: 217.png]

Cravan föll i golvet utan att Johnson hade träffat honom. 
     - Det var vinddraget som fällde mig, hävdade han efteråt.
     När han var 31 år rodde han ut i en båt i Salina Cruz i Mexico och kom aldrig tillbaka. Han antogs ha drunknat, men det finns myter som påstår att han aldrig dog, att det bara var ett dadatrick han utförde.
     Jag är benägen att hålla med.

Fotnot: För den intresserade kan jag rekommendera Gunnar Qvarnströms standardverk om surrealismen, de fyra böckerna ”Moderna Manifest”. En nästan outsinlig källa till citat, kunskap och skratt.

***
[UNHANDLED: indent]


---

## Page 28/276

Privat har jag problem i mitt äktenskap. Mitt huvud är ockuperat av en alltmer glupande hunger efter bekräftelse. Balansen mellan familjen och världen utanför blir mer och mer ohållbar. Jag vet inte vad jag vill åt, bara att jag vill åt det. På bekostnad av ganska mycket. Det mesta av min tid går åt till att odla idéer, vansinniga hugskott, det mesta helt obegripligt för alla utom Carsten: jag vill framställa en jättestor palett av skinande svart plast med en enda lång svängd rispa tvärs över, i änden av rispan ska det ligga en konståkningsskridsko. Den typen av idéer. 
     Eva och jag separerar. Joakim bor kvar hos henne, själv dalar jag ner i en vegetativ grav under en period. Som vanligt använder jag språket som en snorkel, ett sätt att få luft. 

***

[UNHANDLED: poem]

***

Åren som följer kan jag kalla The Missing Years (för att ta hjälp av John Prine). På ett privat plan. Jag blir en påtänd satellit som roterar så långt bort från mitt emotionella inre som möjligt. Konstnärligt kreativt, kanske, men med en ständig resonans av sorg och ensamhet. 
     Vänner, eller ”polare” som uttrycket är, blir allt viktigare som ett slags berusade krockkuddar (flera av dom har dött bort, men dom finns i åminnelse). Alla har illustra smeknamn: Haddock och Tjocka Mattan, Paletten, Ärtan och Kalle Maräng, Gräsätarn, Svampen och Skånska Lasse. 
     Carsten kallas alltid för Carsten.
     Själv kallas jag till och från för Värta, alluderande på gasverken i Värtahamnen. Jag råkar släppa en lövkoja i höjd med Hedvig Eleonora som hänger med längs Storgatan förbi Broddmans skivaffär ända fram till korsningen Skeppargatan.


---

## Page 29/276

Det fäster hos en del i bekantskapskretsen.
     Jag bor precis ovanför Stureplan och spenderar mycket tid längs Orions bälte - KB, Prinsen och Sturehof. Långa kvällar, trånga bord, ett myller av wannabees uppblandade med anstrukna ”kulturpersonligheter”. En lärorik tid. Periodvis lever jag på popcorn och sardiner - popcorn är gratis tilltugg till ölen på krogarna, sardinerna gör vi reklam för på den byrå där jag frilansar. Jag får ta så många burkar jag vill. 
     Samtidigt tränar jag mycket, mest löpning, springer Lidingöloppet och bygger upp en grundfysik som stöttar mig långt upp i hög ålder.
     Det är också en tid för droger. Själv väjer jag för tunga medikament (av rädsla kanske), jag föredrar mjukare flykter. Kontakten med gräs och cannabis blir tämligen frekvent, periodvis, oftast kombinerat med musik.   
     Det är lätta fötter en tid.
     Så pass lätta att jag hamnar i en polispiket och fraktas till en cell. Dock inte för innehav av glädjegräs utan för att ha gått i bredd mitt på en gata med ett par polare och sjungit en aning för högt och för falskt. Det klassas som ”förargelseväckande beteende”. 
     En honnörsbeteckning i vissa kretsar.
     Jag släpps ut på morgonen, får en kallelse till domstol långt senare, väljer att föra min egen talan och kan konstatera att ingen av dom två poliser som kallats som vittnen kan identifiera mig med säkerhet. 
     Exit straffregistret.
     Annat minne från dom lätta fötternas tid: En av mina bästa polare är konstnären Ove Enervald (Paletten), en väldigt begåvad tecknare och målare. 

[IMAGE: 220.png] Myggjagare. Blyerts. OE.

Vi är båda singlar och roterar i nattlivet. En morgon vaknar jag med Oves huvud underligt intryckt i magen. Jag försöker röra mig, vrida mig. Det är mörkt och mycket trångt. Bakom mig ser jag en lucka, utanför luckan är det ljus. Jag vrider mig förbi Ove och kravlar mig ut genom luckan. I solen utanför står ett antal barn och flera vuxna och tittar på mig. Vi har hamnat i en lekpark i Gamla Stan på natten, krupit in i en liten koja och somnat. Föräldrarnas tysta minspel avslöjar att vi inte delar samma tillvaro.

[IMAGE: 183.png] Grillfest på lördag?

På tal om trånga utrymmen: Jag har en släng av klaustrofobi. Riktigt trånga utrymmen är ingenting som lockar mig. I min och Cilla Börjlinds kriminalroman ”Springfloden” försöker en av huvudkaraktärerna, Stilton, åla sig igenom en lång, minimal och helt svart berggång, halvvägs in fastnar han och kommer varken bakåt eller framåt. Det var en mardröm att skriva den scenen, svett och tryck i bröstet. 
     Annan återkommande mardröm: Jag befinner mig i ett helt kalt och fönsterlöst rum, fyrkantigt, låst metalldörr, grå stenväggar, plötsligt märker jag ur taket långsamt sänker sig, centimeter för centimeter. I vissa av drömmarna tar det en evighet innan det når så lågt att jag får börja huka mig. Så småningom ligger jag på knä, sen på mage, till slut känner jag taket börja trycka på ryggen och vaknar med ett mörkt vrål. 
     Hav och horisonter älskar jag.

***


---

## Page 30/276

Vad som till syvende och sist styr mig igenom mitt privata kaos är besattheten. Att skapa. Att skriva. Att uttrycka mig. Jag fyller oändliga mängder böcker med ord, text, uttryck - små bruna böcker med ett pennfack i ryggen (SL:s arbetsböcker). Jag har alltid en bok med mig, dygnet runt, året om, på krogar, vindar, i parker och t-banor. Det mesta är fullständigt obegripligt vid en efterläsning, men med en uppfriskande energi. Här är ett slumpvis utsnitt ur nån bok: 

”När varje lampa släcks, till minne av mörkret. Hitta en struktur. Edda. Popol Vuh. Asaläran. Än en gång besegrat det ofattbaras frestelse. Strålande smärta. Ju mer jag äger nånting desto mer ökar min lust att förstöra det. Ägandets nackskruv. Inferno. Åh Gud, det smittar också! Hög på förhoppningens droger. Nätterna när du band mig vid bäckenet för att dölja din utplånade mun. Ingenting avslutas. Svarta fötter marscherar över nerverna.”

Så där håller det på. Sida upp och sida ner, bok efter bok, år efter år. Introverta och obegripliga övningar. Och ändå: jag förbereder mig, omedvetet eller undermedvetet, på det enda val jag har.
     Gå linan ut.

***

[UNHANDLED: poem]

***

Brutalt minne från The Missing Years: Det är julafton. Joakim bor hos Eva. Jag dyker upp med en julklapp till honom, inslaget i vackert rött papper. Det innehåller ett paket Kalaspuffar. 
     Renons på pengar? 
     Det är ingen ursäkt. 
     Oförmåga att känna med barnet? 
     Säkert. 
     Skam? 
     Ända fram till idag (i 50-årspresent får Joakim ett paket Kalaspuffar med en resa för två till Venedig, men ändå). 

***

I omvärlden blir situationen alltmer polariserad. Inte ”vi mot dom”, snarare ”dom mot oss”. Kulturklimatet är hårt politiserat, mycket genomsyras av dogmatism. Det är många ”rörelser” som samsas på barrikaderna, det är dom stencilerade paskillernas gyllene tidevarv, kraven på rätt ”solidaritet” viner genom luften. 
     Så även inom dom områden vi rör oss i. ”Politiskt engagerad konst” är rättesnöret för dagen. Alla är musiker, alla är konstnärer, legitimiteten sitter i en sjal runt halsen. Det mesta som skapas är behjärtansvärt och uselt. Vi har ett eget slagord: ”All Prakt Åt Folket!”


---

## Page 31/276

Carsten försörjer sig som art director, jag frilansar som copywriter. Vi är ”reklamare” och hatas av ”rättrogna” för att vi säljer Fyffes bananer och dadaistisk konst med samma förstulna leende. Vi beskylls för att sakna politiska förtecken, vilket är infantilt: allt som driver med det besuttna är per definition politiskt - det handlar om underminerandets försåtliga konst.

[IMAGE: 32.png] ”Always on the outside, of whatever side there was.”

Det är en märklig tid på många sätt. Fri, berusande och extremt trång på samma gång. Hedonistisk, optimistisk. Allt nu! Det är en ungdomsrevolt som drar genom västvärlden. Musik och politik. Fri sex. Glada droger. Flower Power. Dont trust people over thirty! Förmodligen är det en tid som saknar motsvarighet i det förflutna. Mycket tack vare massmedia. För första gången finns det en känsla av livekontakt med unga människor runt om i västvärlden. Den gemensamma nämnaren är inte speciellt gemensam. Den kan vara politisk, musikalisk, anarkistisk eller allt på samma gång. 
     Förmodligen emanerar delar av revolten ur det enkla faktum att det äntligen sedda barnet har vuxit upp, passerat målbrottet, vill träda ut i världen och kasta av sig det sista oket av en generation som förknippas med världskrig, standardjakt, byråkrati, trångsynthet och kantklippta gräsmattor. 
     Och ett vidrigt krig i Vietnam. 

[UNHANDLED: poem]

[IMAGE: 136.png] En offentlig avrättning utan domstol.
[IMAGE: 137.png] Ett springande brinnande napalmoffer. (Bilden tagen av Huyan Cong.)

Fotnot: En enda gång går jag i ett demonstrationståg. Det är julen 1972 när USA bombar Hanoi sönder och samman. Statsminister Olof Palmes ödesmättade ord om bombningen bidrar:

[VIDEO: https://www.youtube.com/embed/Fvr8ghtM_WA]

Inte så populärt uttalande i USA.

Det här året, 1967, avrättas också en revolutionär legend.

[IMAGE: 159.jpg]

Che Guevara skjuts ihjäl i Bolivia och förvandlas till ett av västvärldens mest exploaterade varumärken. En kaffekopp? En t-shirt? En slips? Eller kanske ett Che-citat till drinken?

”Jag har svurit inför en bild av den gamle och sörjde Kamrat Stalin att jag inte ska vila innan jag sett dessa kapitalistiska bläckfiskar utplånas.” Che Guevara.

Man kan ha olika förebilder.
[UNHANDLED: indent]


---

## Page 32/276

Ändå: Jag och allroundfenomenet Janne Loffe Carlsson åker till Kuba 1984. Vi är inbjudna av det kubanska filminstitutet och bor på ett vackert hotell i Varadero. Stranden nedanför är fantastisk. En kväll berättar en gammal kvinna vad som hände när Fidel Castro störtade den avskyvärde diktatorn Batista. I samma ögonblick som budet om kuppen kom störtade hela lokalbefolkningen ner till stranden och ut i vattnet. 
     Orsak: under Batistas styre hade ingen kuban tillåtelse att beträda de vackra stränderna, dom var förbehållna rika, utländska turister.
     Minne från Havanna 1: Dom fantastiska pastellfärgade husfasaderna, dom minutiöst omskötta ”amerikanarna” och dom tomma butikerna. Inte en färskvara, här och där en ensam konservburk på en hylla. Konkreta exempel på omvärldens försök att knäcka Castroregimen med handelsembargo.
     Minne från Havanna 2, en ny erfarenhet: Carlsson och jag söker upp en av Hemingways två favoritbarer, El Floridita (den andra är La Bodeguita del Medio). Det är en påtagligt turistanfrätt bar, men funktionell. Jag beställer in en frozen Margarita. Efter ett par snabba klunkar får jag en drillborr rakt in i pannbenet. Jag fattar ingenting och sätter mig. Efter nån minut försvinner smärtan. Carlsson frågar vad det är och jag förklarar. Han garvar högt.
     - Spiken, säger han.
     - Spiken?
     - Isen i magen, kylan går rätt upp som en spik i pannan.
     Det är första gången jag är med om det. Jag är övertygad om att det är den store författarens sätt att säga ”Tro inte att du är Hemingway bara för att du hänger på mina barer.”

***

Vår nästa utställning på Galleri Maxim tar avstamp i omvärldens konformistiska syn på konst. Vi kallar den ”Kort Visning”. Den följer upp och fördjupar våra idéer runt ett integrerat språk och experimenterar med avvikande uttrycksformer - världen kan tolkas på många sätt. DN-kritikern Leif Zern formulerar sig så här:

”Det finns många tecken som tyder på att konsten är på väg mot vad man kan kalla en opersonlighet. Det förefaller som om det enda utvecklingsdugliga alternativet till det borgerliga samhällets romantiska konstnärsideologi kommer inte främst från konstnärer som på politiska grunder vill ge konsten en politisk uppgift, utan från konstnärer som vill ersätta den gamla modellen med en helt ny strategi, nya strukturer.” 

Vi väljer att ställa ut sex meterhöga, till hälften uppblåsta plastdjur, hopsjunkna och skamsna, samt 36 studier i akvarell av en pressad Kalle Anka. 

[IMAGE: 34.png]

I inbjudan till utställningen citerar vi en textbit av författaren Thomas Tidholm:

”Det ser ut som förluster. I själva verket blir man aldrig gladare än så här, och det låter som resignation. Det ser ut som blues, men vi ska inte kalla det blues. I själva verket finns det en öppenhet att uppnå där alla känslor är möjliga. Uppsluppenhet. Övermod. Osårbarhet. Otålighet. Ömhet. Drömmar. Rök.”

Texten handlar om Bob Dylan, men vi tycker att det är en relevant beskrivning av det vi själva vill uppnå. Vi har lagt till en egen textrad i katalogen, som ett motto:


---

## Page 33/276

[UNHANDLED: poem]

I utställningen ingår också en 2 x 4 meter stor tavla med futuristiska seriefigurer. 

[IMAGE: 35.png] Förlagan till den stora målningen ”Demonen”.

Carsten använder en helt ny teknik. Istället för penslar arbetar han med en smal sprayspruta kopplad till en gastub via en gummislang - han smeker fram dom gröna figurerna på tavelduken. Effekten blir en extremt slät yta - konstkritikern Ulf Linde är tvungen att ställa sig vid kanten av tavlan och titta ut över duken för att notera tekniken.   
     Roligt. 

***

Dom här åren, slutet av det fyrverkeri som kallas 60-talet, stagar upp min egen tillvaro en aning. Jag kör mycket taxi på nätterna. Det är perfekt. Cash i handen när passet är slut, då och då en vettig kund. 
     - Vad jobbar du med då, när du inte kör taxi?
     - Jag är hjärnkirurg.
     Mycket tid att tänka. Sublimera. Trycka undan och tänka framåt. Jag har några flyktiga förhållanden och bor i en sunkig vindsvåning på Skeppargatan, två rum och ett svartrosa piano, på filtklubborna har jag satt dit häftstift för att skapa en saloonklang.
     Jag bor granne med författaren och senare akademiledamoten Klas Östergren. Vi får aldrig riktigt kontakt. Han är en gentleman redan då. 
     Dikt om ett av mina förhållanden:

***


---

## Page 34/276

[UNHANDLED: poem]

***

[IMAGE: 185.png] Be my baby. CR.

***

Jag tillbringar mycket tid ute hos Carsten och hans familj. Dom bor i ett mindre hus i Hägersten. I källaren har Carsten sin ateljé. I en av sprickorna i grunden bor en stor, svart källarspindel. Den gör honom sällskap under nätterna. Jag låter senare en av huvudkaraktärerna i våra kriminalromaner, Mårten Olsäter, ha en källarspindel som sällskap. Mårten har döpt den till Kerouac och upptäckt att den tycker om contryartisten Gram Parsons. Jag minns inte att Carsten har nåt namn på sin spindel.  
     Den dör en dramatisk död. 
     En granne till Carsten kommer ner i ateljén, ser spindeln på golvet och reagerar som många fobiker gör. Han stampar ihjäl den innan Carsten hinner vända sig om.


[IMAGE: 36.png] Det är inte så populärt.

För att späda på vår image som cyniska reklamare (och i viss mån våra ekonomiska resurser) utformar Carsten och jag två annonskampanjer för NK. Kompaniet har startat ett undervaruhus med namnet ”K”, inriktat på ”ungdomen”. Vår första affisch ser ut så här.

[IMAGE: 37.png] Pårökt, men i tiden.

Och vår andra kampanj i samma veva går under namnet ”påp”.

[IMAGE: 38.png] Eller som en av våra stora poeter skrev:
”Jag har sålt mina visor till nöjets estrader, och gud må förlåta mig somliga rader.”

Samtidigt som vi gör våra NK-kampanjer får vi ett brev från Bo Lindwall på Nationalmuseum. Han meddelar att Nordiska Konstförbundet har valt ut oss att ”med högst fem målningar” representera Sverige på den Nordiska Ungdomsbiennalen i Helsingfors. Och tillägger i brevet: ”Såvida ytterligare material föreligger, såsom manifest, citat eller kommentarer till Er verksamhet mottas de med tacksamhet.” 
     Det är som att glänta på syndafloden.


---

## Page 35/276

Vi skriver till Konstakademien i Stockholm och ber att få låna en ateljé med anledningen av inbjudan till biennalen, eftersom vi ”inte har tillgång till den volym som krävs för det verk vi har tänkt oss”.
     Vi får låna en mycket stor ateljé högt upp i den anrika byggnaden. Längs den största väggen spänner vi upp en vit tom duk i det kolossala formatet 2 x 5 meter. Vi transporterar också dit ett piano. Vi har sex veckor på oss. Jag spelar och Carsten tänker. 

[IMAGE: 39.png] Första skissen till biennalbidraget.

Till slut kommer vi fram till vad vi vill presentera. Mitt på den stora duken målar Carsten en ursinnig liten man som inte får igång sin gräsklippare. Den säger bara ”Pfut”, vilket också blir tavlans titel. 


[IMAGE: 40.png] Pfut.

Förlagan är en annons i Readers Digest, en reklam för ”Mower Power”. Tavlan tolkas senare som en ironisk kommentar till begreppet Flower Power. 
     Det är den inte.
     Alla deltagare på biennalen får utforma ett eget vykort som inbjudan till utställningen. Vårt ser ut så här.

[IMAGE: 41.png]

Med en text på baksidan:

”Om vi hade behövt tid, hade vi behövt dagar, kvällar, timmar, om vi hade behövt morgnarna hade vi hämtat dom. Därute står natten och hoppar, vi betraktar den från balkongen och garvar. Tid är sience fiction.


---

## Page 36/276

[MORE]

***

Nåväl.
     Vi håller den privata fanan högt, vårt monumentala övermod är en överlevnadsstrategi. Fortfarande ”dom mot oss”. Det är viktigt.   
     Kulturetablissemanget skålar ombord på Titanic, vi är isberget.    
     Resten av äventyret i Helsingfors ligger i barmhärtigt mörker. 

***

Men lite innan Helsingfors, redan på våren, ska jag träffa en av mina stora idoler, Jimi Hendrix. På Gröna Lund. Upptakten är Liljevalchs Vårutställning. Vi deltar på den med fyra kvadratiska tavlor. Varje tavla har ett identiskt motiv: bakdelen på en tiger på väg ut ur tavlan. 

[IMAGE: 42.png]

En röd, en gul, en grön och en röd. Titlarna på tavlorna är Hösten, Sommaren, Våren och Vintern. En besökare köper Hösten. 
     Intressant. 
     När vi ser att Hendrix ska uppträda på Gröna Lund passar vi på. Vi har en tid varit inne på att göra skivomslag. Varför inte ett till Hendrix? Vi inser att man inte närmar sig honom hur som helst så vi går omvägen via hans basist Noel Redding. Jag ringer upp honom på Grand Hotel och berättar att vi har ett förslag till ett skivomslag som vi vill visa. Han föreslår att vi kommer backstage på Gröna Lund samma kväll (jag måste ha varit hyfsat övertygande på telefon). Vi går backstage efter konserten (för övrigt den där man drar ur strömmen för att få slut på Hendrix spelning, man vill ha igång karusellerna).   
     Redding tar emot oss, visar in oss, vi har med ett skivomslag i form av bakdelen på en röd tiger på väg ut ur ett vitt konvolut. Hendrix står i ett hörn och jammar på gitarren, solon upp och ner på strängarna (minne: plötsligt vänder han på gitarren och får strängarna ”upp och ner” och fortsätter lika flytande som innan - det är svårare än det kan verka). Vi visar vårt omslag när han lägger ifrån sig gitarren. Han tycker det är absurt men roligt och kallar till sig sin ”ett eller annat”. Vi lämnar omslaget till den personen, våra kontaktnummer och där tar det slut.
     Det hade blivit ett bra omslag.
     Warhol hade gillat det.

[IMAGE: 43.png] Gul Hund. CR.


---

## Page 37/276

Tanken på ett skivomslag styr in oss på ett helt nytt projekt. Jag har träffat en amerikansk vietnamdesertör under en tjurfestival i Pamplona. Ken. Han har bosatt sig i London och börjat producera musik. Vi håller kontakt. Carsten och jag vill utnyttja den kontakten. Vi skapar en bildpoesibok i lp-format, jag skriver ett antal sånger som vi spelar in på en demotejp i ett garage. Sång, piano och bongas. Titeln på lp-boken är ”Inuti varje ögonblick finns en stillhet” (ett återbruk ur ”Den andra våldsamma döden”) och består av 24 illustrerade berättelser och 24 sånger.
      Vi åker över till London med materialet. Ken ordnar en inspelningsstudio där demotejperna ska få lite bättre kostym. Jag sjunger in låtarna med engelska kompmusiker och får en utskällning av en kille som kallar sig T-Rex för att jag lägger hans gitarr på fel sätt mot ett bord. 
     - Aldrig halsen mot bordskanten! 
     Viktiga lärdomar. 
     Ken lämnar våra tejper och vår bok till det nystartade skivbolaget Apple. I väntan på deras reaktion fördriver vi tid i London. 
     Dimmig tid.
     Minne från London: Vi går på Carnaby Street och inventerar det enorma utbudet av häftiga kläder. Allt riktat till den unga generationen. Färger och former är näst intill bedövande. Stockholm saknar fortfarande affärer på den här nivån. Jag köper en lång afghanpäls i brunt skinn, klädd med stripigt svart hår på insidan. Den luktar egendomligt (jag bär den senare i vår första kortfilm för tv, barnfilmen ”Bobo”).  
     Carsten, som har en helt annan klädsmak, köper ingenting.
[UNHANDLED: indent]
Apple vill träffa oss. 
     Dom håller till på Abbey Road.  
     Vi ses i ett trångt rum. En anemisk skivbolagsman med fett hår pratar med Ken. Bakom ett skrivbord i hörnet sitter gitarristen George Harrison. Carsten och jag hänger inte riktig med i samtalet, det handlar om våra demotejper. Harrison griper in och förklarar: Våra texter är för negativa och destruktiva. 
     - Folk knegar hela dan i industrier och gruvor och skit och när dom kommer hem och lyssnar på en platta vill dom inte höra hur eländigt allting är, det vet dom redan. 
     Han har en punkt, men det är ingenting jag tar in. 
     Då. 
     Killarna gillar vårt material, vår idé med en lp-bok, våra låtar, men vill sätta in en engelsk författare och skriva om alla låttexterna. Mina texter. Jag är helt ointresserad av det. 
     I backspegeln kanske en onödig arrogans.
     Vi söker istället upp grammofonbolaget CBS i London, presenterar lp-boken och får ett ekonomiskt hyfsat optionskontrakt på ett år för att utarbeta materialet.
     Vi fullföljer inte projektet.
     LP-boken publiceras aldrig (jag använder senare idén bok/lp till min roman ”Persona Non Grata” 1977).

***

Det här året, 1968, domineras av våldsamma proteströrelser över stora delar av västvärlden. Delvis politiskt betingade, delvis sprungna ur ett legitimt behov av att ifrågasätta och förändra det bestående. Här hemma försöker utbildningsministern Olof Palme förklara för ett antal studenter på Stockholms universitet vad den nya studieordningen UKAS innebär.
     - Det är inte ett sätt för staten att toppstyra högskolorna!


---

## Page 38/276

Han talar för döva öron och studenterna ockuperar sitt eget kårhus. 
     Mycket svenskt.
     Själv vill jag tatuera mig. 
     Min polare Ove Enervald, som nu går på Konstakademien, har gjort en stram, vacker etsning av en svart femuddig stjärna. 

[IMAGE: 181.png]

Vi bestämmer oss för att tatuera in en motsvarande stjärna på våra överarmar. I Nyhavn i Köpenhamn, hos den illustre Tattoo Jack. I en second-handbutik på Högbergsgatan köper vi två sidlånga svarta rockar, två vackra hawaiislipsar (min ska jag skänka till poeten Allen Ginsberg en frukost i Colorado många år senare) och två turochreturbiljetter. Under tågresan filmar vi rakt ut genom kupéfönstret hela vägen ner (några år innan har Andy Warhol filmat sin sovande älskare Giorno i drygt fem timmar, allt är möjligt). Väl hemma konstaterar vi en flummig natt att tågfilmen förmodligen är världens i särklass tråkigaste rulle.
     Vi är båda spända inför tatueringen, det är på den här tiden mest förbehållet sjömän och kåkfarare (flera år senare ska jag samarbeta med en heltatuerad man från Dalarna, Lars Wellström, en kroppskonstnär och poet, men just nu är vår lilla stjärna ett stort steg).
     Inför besöket hos Tattoo Jack tankar vi öl för att våga ta steget. Tämligen styrkta kommer vi till den lilla tatuerarsalongen vid kajen, bara för att konstatera att den är stängd. Inte för gott, bara för dagen. 
     Vi får börja om nästa dag, rätt bakfulla. 
     Sen dess pryder stjärnan sin plats på min överarm. Oves har gått i graven med honom.
     Varför just en svart stjärna? 
     Jag har funderat på det, lockelsen i just den symbolen. Anarki? När David Bowies sista lp ”Blackstar” pryds av ett helvitt omslag med en svart femuddig stjärna, blir jag påmind om min egen på ett nytt sätt.   
     En bit hud som hänger ihop med en död vän och en tågresa.

[IMAGE: 157.png]

För övrigt den enda tatuering jag har (på utsidan). 

***
[UNHANDLED: indent]
Jag kör mer och mer taxi, mår sådär, försöker fungera som ”frånvarande pappa” - Joakim tillbringar en hel del kvällar på olika krogar med mig, sovande intill. Min lägenhet är inte ett hem, det är en miserabel övernattningsbunker, att ha sitt barn där är värdelöst. Jag inbillar mig att det viktigaste är att vi är tillsammans. Gör saker, håller om varandra, var det än är (jag vet, jag försöker försvara mig, men det var så det var).
     Samtidigt: Carsten och jag blir ombedda att göra en kortfilm för tv, en barnfilm. Vi spelar in den i en trädgård i Djursholm och döper den till ”Bobo”. 

[IMAGE: 44.png] En dag på jobbet.

Filmen är tio minuter lång, svartvit, och sänds i SVT. Vår första tv-produktion.


---

## Page 39/276

[IMAGE: 45.png] Carsten spelar rollen som sig själv.

***

När vi är klara med kortfilmen börjar vi strukturera Dantes ”Inferno” till en popmusikal, i samarbete med musikern Ted Ström. Vi tillbringar ett antal dagar på en isolerad lantgård och arbetar fram ett bild/text-manus.

[IMAGE: 46.png] Inferno.

Projektet förblir oavslutat och är ytterligare ett exempel på hur vi försöker hela tiden. Med allt möjligt. Utan att lyckas. Fantasin bågnar, men mycket hamnar på hälleberget. 
     Så även en ny reklamkampanj som vi gör till NK under namnet ”Även mördare bär morgonrockar” (vad är det för fel på det upplägget?).  

[IMAGE: 155.png]

NK betalar en symbolisk summa, kopierar våra layoutidéer och använder dom i sin egen marknadsföring tre år senare. 
     Begreppet upphovsrätt har inte slagit igenom ännu.

[IMAGE: 47.png] Ibland har vi bara roligt.

Ibland är vi mer konkreta. Under några hektiska dagar sätter vi upp stora vitmålade masonitskivor runt om i Stockholm. Vi kallar projektet ”Graffiti”. Tanken är att förbipasserande människor ska fylla dom med teckningar och text, varefter skivorna ska tas ner och ställas ut på ett offentligt galleri - en konkretisering av begreppet ”yttrandefrihet”. 
     Ett antal av skivorna tas snabbt ner av polisen, projektet fullföljs aldrig (vi ska genomföra det på Moderna Museet flera år senare). 

Fotnot: I början av det här året startar en tidning som heter ”Puss”, en satirisk och tämligen anarkistisk utgåva, huvudsakligen fylld med teckningar av konstnärer som Lars Hillersberg, Lena Svedberg och Carl-Johan de Geer. Jag gillar deras försäljningsslogan: ”Köp Puss, familjesnusk till husbehov, barnens och småfåglarnas vän.” 

***

Jag behöver komma bort från det höga varvet i Stockholm (det tar på kroppen). Jag åker till Hälsingland i sällskap med Ove Enervald. Vi har fått låna ett hus i den lilla ensligt belägna byn Kölsjön. Vi ska ägna oss åt att skriva och måla. Vi tar med oss The Bands skiva ”Big Pink” och lite förnödenheter. Huset har tre rum. Ove ställer upp stafflit i stora rummet, jag tar ett mindre, med utsikt mot en grusväg. 

[IMAGE: 48.png] Ove gör en snabbskiss av mig.


---

## Page 40/276

Mötet med byn och dess innevånare blir omtumlande. Vi är två långhåriga ufon från Stockholm som ska ägna oss åt att ”skapa”. Byn ligger mitt inne skogen och består av en smal grusväg kantad av låga, delvis prefabricerade hus. I slutet av vägen ligger en klassisk lanthandel med lång disk och ett brett utbud av konserver. Inklusive fiskbullar. Själva vägen slutar vid en insjö full med tusenbröder. 
     Om byn: En kraftig kvinna åker runt på en flakmoppe, kallas Svarta Märta och har ett förflutet som glädjeflicka i Stockholm. Vi får bra kontakt. Ett par storvuxna bröder är golvläggare och kraftigt anfrätta av lösningsmedel. En av dom kan lyfta en fåtölj i ena benet med bara en hand (jag använder honom senare som förebild till en scen i kriminalserien ”Graven”, där en kraftig man lyfter just en fåtölj i ena benet).

[VIDEO: https://www.youtube.com/embed/3gNpsbP2E6Y]

Byn är impregnerad av hembränning. Vi lär oss hur man gömmer spriten i myrstackar runt om i skogen och dricker jäst mäsk direkt ur plastdunkar. Vi bor granne med byns brevbärare och hans fru, ett mycket prudentligt par som inte ser med blida ögon hur vårt hus förvandlas till en samlingsplats för högt och lågt. 
     På andra sidan vårt hus ligger Sions Sal. Sprit och böner går hand i hand, som alltid. Vi lär känna vaktmästaren som släpper in oss vissa kvällar när bönehuset är tomt. Det finns ett piano där och en fantastisk, ödslig akustik i den stora salen. Jag skriver några låtar, inspirerad av The Band, och sjunger stämsång med Ove. Nästan varje kväll vi är där smyger det in en ung, ljushårig flicka och sätter sig längst bak, helt tyst (även det en scen jag har använt i en tv-serie). När vi försöker ta kontakt med henne försvinner hon ut. Eventuellt bor hon i byn, eventuellt inte, vi får aldrig reda på det. 
     Rätt snart tar våra pengar slut. Vi får ett tips: fårtickor. Skogen runt om är full med fårtickor som går att sälja. Svampen mals ner och används till hundmat. Det kan ge en viss förtjänst att plocka dom. Vi utrustar oss med svarta sopsäckar och fyller dom med svamp under timslånga exekutioner. Resultatet blir några tior. Ove besöker  lanthandeln och kommer tillbaka med två burkar fiskbullar. Han vet att jag hatar fiskbullar. Möjligen är det en lapsus, möjligen inte. Det vänliga paret intill tycker synd om oss och hänger en kasse med mat på vårt dörrhandtag. 
     Social distans, redan nu.
     Minne från Kölsjön: På julafton blir vi hembjudna till en avlägsen bekant till Ove i en by långt bort. Han är ordförande i den lokala fackföreningen. Vi äter julmat i familjens kök, starkt neonljus i taket och perstorpsbord. Efter maten föreslår mannen att vi ska åka runt till gårdarna och agera tomte - en tradition han har påtagit sig under några år. Ove utses till tomte på grund av sitt yviga skägg. Tyvärr är det svart, men mannens hustru plockar fram mjöl och pudrar skägget vitt. Vi beger oss iväg på vår tomteturné utan att vara medvetna om vissa andra traditioner i trakten. Tomten och hans ”nissar” ska bjudas på en sup, minst, på varje ställe som besöks. Mjölet i Oves skägg förvandlas så småningom till vita tjocka klumpar och natten slutar ganska illa.
     Illa slutar det också för Oves bekant några år senare, då han ertappas med att ha förskingrat fackföreningens lokalkassa.

***

[IMAGE: 152.png] Pre Corona.


---

## Page 41/276

[VIDEO: https://www.youtube.com/embed/drqYgCuWU_k]

***

För att klara av mitt förhållande till musik:
 Jag är tretton år är när Elvis släpper ”Blue Suede shoes”, nitton när Dylan släpper ”Freewheeling” och tjugo när Beatles och Stones slår igenom. Jag impregneras med rockmusik under hela 60-talet. Den blir i viss utsträckning min världskarta och inre kompass. Även dom udda grupperna. En av mina polare, Skånska Lasse, får mig att lyssna på The Fugs - en säregen, magisk amerikansk grupp som ger ut anarkistiska och satiriska skivor med stimulerande texter. Ed Sanders och Tuli Kupferberg är två av medlemmarna, båda viktiga personer i USA:s vänsterrörelse.
     Minne av Skånska Lasse: efter en natt med musik och godis hittar jag honom sovande på golvet med en pingisboll som huvudkudde (jag använder situationen i en tv-serie många år senare). 
     Skånska är utbildad på Beckmans Reklamskola, diskar i köket på restaurang Rendezvous och får kraftig psoriasis. På nätterna sitter han hemma och skapar miniatyrmålningar med minimala penselstrån. 

[IMAGE: 221.png] Format: 32 x 26 cm.

Skånska är en extremt snäll människa (den förste som även introducerar mig för Tom Waits) och har som valspråk: ”Fortsätt bakåt!”. Han lever ett ensligt liv och hittas i sin lägenhet på Söder flera dygn efter sin död.
     En av Skånskas favoriter är den amerikanske tecknaren och låtskrivaren Shel Silverstein. Det är så jag kommer i kontakt med honom. Han tecknar för Playboy och skriver ett antal klassiska sånger till Dr Hook and the Medicine Show - ”Sylvias Mother”, till exempel. Vid ett besök i San Francisco söker jag upp hans husbåt. 


[IMAGE: 184.png] Min favoritteckning av Silverstein.

***

Minne från 68: Jag och min polare Benke (Haddock) sitter på Sturehof, dricker öl och diskuterar Pragvåren. Vi är inte helt överens. Jag väljer att illustrera vad det hela handlar om, enligt mig, nämligen hur Sovjet (eller Warzawapakten) fullständigt skoningslöst slukar det lilla Tjeckoslovakien. Jag låter en tom ölsejdel symbolisera Sovjet och en liten tändsticksask Tjeckoslovakien. När jag drämmer sejdeln över den lilla asken spricker glaset och skär upp hela tummen. Jag fraktas till nåt sjukhus. Läkaren som syr ihop fingret anser att bedövning vore att kasta pärlor för svin. 
     Ärret är synligt än idag.
[UNHANDLED: indent]
På tal om Benke: Han har en vacker liten träbåt, ursprungligen en räddningsbåt från en dansk lyxkryssare. Han har döpt den till ”Hybris II” (så vitt jag vet har det aldrig funnits nån ”Hybris I”). Den här hösten föreslår han att vi ska segla till Åland med båten.    
     Varför inte?


---

## Page 42/276

Han, jag, Ove och Kalle Maräng ger oss iväg från Löka hamn på Möja. Humöret sprudlar. Solen skiner. Vi har rustat med mat och whisky. ”Hybris II” klyver det lugna vattnet upp mot Söderarm, sista utposten mot Ålands hav. Där, strax innan vi når fram, slår vädret om avsevärt, solen försvinner, lätt regn faller, vinden tilltar. Vi måste fatta ett beslut: vända, ankra upp eller fortsätta.
     Vi fortsätter.
     Ett inte helt nyktert och mycket ogenomtänkt beslut. Ålands hav är ett stort hav, på en skala. Vår båt gör som bäst 7-8 knop. Är det bleke tar det ca tre timmar att ta sig över i den farten (det är drygt 20 distansminuter till Åland). I det mullrande väder vi har framför oss kommer det att ta betydligt längre tid.
     Om vi kommer fram.
     Vi stävar ut på öppet hav med kurs mot Mariehamn. Fortfarande är vi skojfriska. Grabbar. Nu är det vi mot elementen!
     Men. 
     Rätt snabbt slår sig dom långa, tunga dyningarna på Kalle Marängs mage. Han spyr över relingen och kryper ner i ruffen. Vi andra tre stävar på, stärkta av whisky, men kaxigheten har försvunnit, vi blir mindre och mindre talföra, det skojfriska sjunker undan. Efter nån timme blåser det upp rejält, regnet ökar och mörkret faller snabbt. Svart hav är det enda vi ser, böljande dyningar och små krumma vågor med vitt skum på. Vi bestämmer att en av oss ska ta rodret, dom andra två krypa ner, undan regnet och blåsten. För att bytas av efter hand. 
     Jag tar första passet. 
     Jag utrustas med en extra täckjacka och surras fast i sittbrunnen med ett tjockt rep runt midjan, i händelse det skulle slå in nån kraftig våg. Precis intill mig sitter gyron, det är den jag navigerar efter. Jag vet vilken riktning vi ska.
     Så sitter jag där. Ensam i den vackra sittbrunnen, mahogny, kopparbeslag, på insidan av skrovet har Benke fäst en konstgjord träarm med en lina till, han är trött på alla som ska vinka så fort man möts i en farled, då drar han i linan så åker armen upp. 
     Det är ingen risk att jag behöver använda armen i nuläget.
     Jag är fullt fokuserad på vågorna, det jag ser av dom i natten, av rörelserna under skrovet, manövrerandet, glidandet, jag upplever efter ett tag att jag ”blir ett med havet”. 
     På riktigt.
     Första timmen går över i tredje timmen. Regnet piskar i ansiktet, skummet slår in i sittbrunnen, vinden är råkall. Då och då öppnas luckan ner till ruffen, Benke eller Ove sträcker upp en flaska och frågar om jag vill bli avbytt. Det vill jag inte. Tvärtom. Jag har hamnat i ett slags trance, bortom all rädsla eller kyla, utanför mig själv, jag njuter när jag ser nästa väldiga dyning närma sig, jag vill upp på den, högst upp, och forsa ner på andra sidan. Jag är odödlig.
     Och ensam.
     Ett tag försöker jag komma på textraderna till Taubes ”Briggen Blue Bird”, raderna om killen som gick under med vraket, Karl Stranne, han som var surrad vid rodret. Jag minns dom inte.
     Tiden och timmarna går, jag sitter fastgjuten i beckmörkret med stelfrusna händer och stirrar på gyron, rätt kurs, rätt kurs.      
     Plötsligt ser jag blinkande ljus. En fyr? Det måste vara en fyr! Börjar vi närma oss?
     Det gör vi!
     Nu är det bara att navigera efter det gröna ljuset, så är det lugnt.


---

## Page 43/276

Då kommer problem nummer två. Eller tre eller fyra. Jag har nedsatt färgseende i gränsen mellan rött och grönt. Det lilla jag har blir inte bättre av att det är beckmörkt. Jag inser rätt snabbt att jag inte kan avgöra om fyrarna skickar grönt eller rött ljus. En rätt väsentlig information när man ska ta sig in i den åländska skärgården, nersållad med dolda grynnor och flacka kobbar.
     Jag ropar upp Benke, båtägaren och den som vet mest om sjön. Han lossar mig, tar över rodret och börja navigera efter rätt färg.
     Själv kryper jag ner i kajutan och slocknar.
     Vi når Mariehamn.
     Under den korta vistelsen där lär jag mig två finska ord: Kaksi potkuria. Det betyder ”Två propellrar”. Inget jag har daglig användning av. 

Jag har lurat döden ett par gånger till i mitt liv. En gång hyr jag en lätt motorcykel på den grekiska ön Skiathos, missbedömer gravitationskraften i en lätt feldoserad bergskurva, far omkull och flyger iväg över asfalten mot några mötande bilar. Dom hinner sladda undan. 
     Resultat: lår, ben och armar totalt uppskrapade. Den grekiske läkaren anser att jag har haft änglavakt (just änglar vet jag inte, kan också ha varit små belsebubar med gula ögon och håriga testiklar).
     Som tur är har en kompis, Åke Sundqvist, med sig en magisk dundersalva från Norrland, en liten glasburk med ett gulbrunt vaxliknande innehåll, på etiketten står ”Grankådeplåster” och en liten innehållsdeklaration: Kådsalva, fårfett, bivax, alunextrakt … och förmodligen en del hemliga släktingredienser. Salvan är fantastisk och gör underverk med köttsåren. I vår bok ”Springfloden” har Enögda Vera en burk ”Grankådeplåster” i sin husvagn, Minken smörjer in Tom Stilton med salvan efter en brutal misshandel, i tv-serien ser scenen ut så här:

[VIDEO: https://www.youtube.com/embed/_cobTeyo-2s]
Så lite payoff på omkullkörningen blev det.
[UNHANDLED: indent]
***

Det här året avslutas med att Carsten och jag framför en happening för barn på Moderna Museet tillsammans med musikgrupperna Contact och Skäggmanslaget. Den heter ”Boom! Boom! Boom!”. 

[IMAGE: 242.png]

Det är vår första happening på museet och kommer att följas av flera. 
     För vuxna.
     Happening: ”En till synes oförberedd föreställning eller händelse, ibland med syfte att få åskådarna att delta.”

[VIDEO: https://www.youtube.com/embed/728TN0iC4RQ]

Sportminne från OS -68: Jag följer tävlingarna på tv. Det är dags för höjdhopp. En ung amerikan börjar sin ansats. Nästan framme vid ställningen vänder han plötsligt runt kroppen och hoppar upp med ryggen vänd mot ribban. Han är 21 år, heter Richard Fosbury och vinner guldet. Flopptekniken är introducerad.


---

## Page 44/276

***

Året efter gör Carsten en egen kulturaktion värd att nämnas. Han hyr en annonsplats i Stockholms tunnelbana. Den första affischen (i jätteformat) informerar om den kommande utställningen som han kallar ”Instant Art”. 

[IMAGE: 50.png]

En av de följande affischerna har texten ”GUD ÄR INTE ALLS FÖDD PÅ EN TORSDAG. HAN ÄR FÖDD PÅ EN ONSDAG. PRECIS SOM JAG”. Texten illustreras av en Joker. 

[IMAGE: 141.png]

När han i oktober sätter upp en affisch med en lösnäsa och texten ”VI HAR TA ME´ FAN DOM POLITIKER VI FÖRTJÄNAR” plockas den ner klockan halvtvå på natten och kontraktet bryts. SL:s chef är rädd för att nån kan tro att det är politisk propaganda och sånt får inte förekomma i t-banan. 

[IMAGE: 51.png]
[IMAGE: 51A.png]

Carsten har också sin första separatutställning på Moderna Museet. Den heter ”Nekropolis” och består av målningar och olika objekt.

[IMAGE: 146.png] Den obefläckade avlelsen.

***

[UNHANDLED: year]

Klargörande 1 (inför det som komma skall):
     Jag har aldrig varit en del av den finkulturella sfären i Sverige, alltid varit obekväm på dom avlutade planken i salongerna. Det sjaskiga är min domän. Det plumpa och puerila. Övermodet och det distanslösa. Den storvulna extasen. Artaud, igen. Jag har svårt för det finstilta. Välformulerade människor gör mig nervös och överdriven, det belevade gör mig osäker och snar till alkohol. Jag lider gravt av misto (ett av mindervärdighetskomplex underminerat storhetsvansinne), slår ständigt mellan självförakt och hybris och sugs till det aparta. 
     Det udda. 
     Det utanför. 
     Det fel. 
     Till att tänja på alla gränser som går, förädla effektsökeriets banala konst, att till varje pris provocera, vända upp och ner på allt som går. Under många år reagerar jag reflexmässigt men konsekvent utifrån devisen ”bit den hand som föder dig”. Det krånglar till mycket. Jag kallas rabulist, folkhemsterrorist, hädelsens härförare (!) och smaklöshetens mästare, epitet som jag sorglöst koketterar med.
     Det är nu det börjar, på riktigt.
[UNHANDLED: indent]


---

## Page 45/276

Carsten har köpt en stencilapparat och startat förlaget ”Vargen”. Jag har tillbringat ett antal veckor som gäst i ett kollektiv uppe på Rödön i Jämtland. I gårdens tokstuga har jag gått igenom mina tusen dagboksanteckningar, ”de bruna böckernas universum”, sovrat, bearbetat, fogat samman. Resultat har blivit en lång uppbruten prosatext med illustrationer från min inre bildvärld. 
     En bok. 
     Jag ger den titeln ”Förbjudet att luta sig ut genom huvudet”. Titeln alluderar på dom varningsskyltar i metall som sitter vid alla kupéfönster på SJ. Carsten trycker boken, jag binder ihop den för hand med svarta sammetsband. Den har undertiteln ”Läsebok för blottare”.


[IMAGE: 53.png]

***

[UNHANDLED: poem]

***

Boken innehåller mängder av vildsinta och aggressiva angrepp på den tillvaro jag lever i, osorterat och riktningslöst, min första cerebrala tömning. 
     Det ska komma fler.


---

## Page 46/276

Boken avslutas med en teckning av Carsten.

[IMAGE: 54.png]

Vackraste minnet från Rödön: Jag blir kär i en av kvinnorna i kollektivet. Tove. Hennes intellekt och distanserade attityd är våldsamt attraktivt -  en spännande kvinna med magnifik integritet. Dessutom är vårt förflutna tämligen analogt: barn som brutit sig loss och skapat egna villkor. 
     Tove blir min andra grundpelare i livet. 
     Vi kommer att vara tillsammans i arton år och få två älskade barn.

Minne från försäljningen av min bok: I avsaknad av gängse distributionskanaler säljer jag boken på Stockholms gator. Utanför NK (vår tidigare ”samarbetspartner”) ställer jag mig intill huvudentrén med en låda på magen och saluför boken. Det väcker ett visst intresse (tv dyker upp andra dan och gör ett ”kulturinslag” om det). 
     Efter en stund ombeds jag av en anställd på varuhuset att följa med upp till direktionsavdelningen. Där framför en mycket seriös man med glesa ögon förtäckta hot i den händelse jag inte avlägsnar mig från entrén. Jag hävdar att min produkt knappast konkurrerar med NK:s utbud, en ironi som går mannen förbi. Jag påpekar också att vi lever i ett fritt samhälle - ett eventuellt näringsförbud kan knappast omfatta direktförsäljning av dikter på gatan. 
     Jag återvänder till mitt säljställe och bjuder ut min bok utan fortsatta störningar. 

[IMAGE: 55.jpg] Ordet är ute.

***

En dag får jag en intressant bok av en väninna. Den är skriven av den amerikanske psykologen Arthur Janov och heter ”Primalskriket”. Huvudsakligen handlar den om förträngning, att orsaken till psykiska problem beror på saker man har förträngt i barndomen. Janov hävdar att hans primalterapi kan lösa problemen. Utan att uppleva mig som direkt psykiskt sjuk slukar jag ändå boken, med tanke på alla svackor jag har från barndomen.
     Det hjälper inte så mycket.  
     En annan som slukas av Janovs teorier är John Lennon. Förmodligen är hans berömda och smärtsamma låt ”Mother” en direkt effekt av terapin.

Många år senare plockar jag upp Janovs primalskriksteorier i en scen i tv-serien ”Graven”:

[VIDEO: https://www.youtube.com/embed/allrD1_vbOs]

***

Det här året startar också en tidskrift som heter ”Folket i Bild/Kulturfront”, med ett antal profilerade skribenter. Jan Guillou, Jan Myrdal, Peter Bratt med flera. Tidskriften får ett rejält scoop året efter med det som kallas ”IB-affären” - man avslöjar att det socialdemokratiska partiet har en egen hemlig underrättelseorganisation som bland annat ägnar sig åt att registrera vänstersympatisörer, främst ”kommunister”. Avslöjandet renderar författarna Guillou och Bratt fängelsestraff.


---

## Page 47/276

Jag medverkar i tidningen 1988 med texten ”Skrattar bäst som skrattar sist.”

***

Sen några år ingår jag i en musikgrupp som heter ”Sergeant Honolulu Double Fucking Five”. Gruppen består av fem medlemmar och är en utlöpare från gymnasietiden på Lidingö. Själv spelar jag gitarr, skriver texter och sjunger. Gruppen framträder på olika pubar och musikscener i Stockholm under flera år. Främst på vispråmen Storken och Mosebacke Etablissemang. Vårt musikaliska utbud består till stor del av satiriska pastischer på olika musikgenrer. Bland annat gör vi en version av den populära hawaianska slangdängan ”Puti Puti”. En av våra sånger, ”Små blå duvor” tävlar på Svensktoppen. 

[IMAGE: 57.png]

Skivproducenten Gert Palmqvist spelar in en lp med oss på Metronome. 

[IMAGE: 58A.jpg]
[IMAGE: 58C.jpg]
[IMAGE: 58B.png]

***

Det här året hittar Carsten en annons från Försvarsmakten som kommer att få följdverkningar för både honom och mig. Främst för honom.

[IMAGE: 59.png]

Det är en annons som förklarar hur man ska agera i händelse av ett atombombsanfall. Om man bär hatt, vilket man förutses göra, ska man vika ner brättet för att skydda ögonen. Bilden av mannen med hatten kommer att bli en livslång symbol för Carsten, varierad och använd i otaliga variationer. Främst i hans egna verk, men också i våra gemensamma. Till exempel Kulturmagasinet Vargen. 
     För att försäkra sig om bilden tar han patent på den.

[IMAGE: 153.png] Lupus Ultra

Redan samma år dyker hattmannen upp i en stor målning av Carsten.

[IMAGE: 60.png] Vargmålningen.

Carsten hittar också en artikel om en märklig händelse:

”VARGPOJKEN ÄR DÖD!”


---

## Page 48/276

”Vargpojken, som tros vara i 35-årsåldern, avled igår efter 20 år på ett sjukhus i Lucnow i norra Indien. Lång tid hade han lidit av kroniska andningsbesvär och epilepsi. Mysteriet med Vargpojken började 1953 då en spårvägare fann en naken utmärglad pojke ihopkrupen bakom några väskor på en avlägsen station. Pojken omhändertogs på sjukhus där läkarna med stigande förtjusning observerade hans beteende. Han kunde inte gå upprätt, men sprang däremot mycket snabbt på alla fyra. Han åt endast frukt och rått kött och vägrade intaga kokt föda. Pojken kunde bara utstöta djurliknande läten och när han blev rädd eller arg morrade han och visade tänder som en varg. Under alla år på sjukhuset gjorde Vargpojken ytterst små framsteg. Han lärde sig sova i en sängbur och gick med på att bära vissa klädesplagg, men lärde sig aldrig att tala och förblev fasansfullt skygg. Den enda han någon gång log mot var den sköterska som behandlade honom. Under alla år har vetenskapsmän och politiker tvistat om den gåtfulle pojken. Var han verkligen en varg? Uppfostrad i djungeln? En del svarar otvunget ja på dessa frågor. Andra har spridit ut rykten om att vargpojken i själva verket skulle vara en imbecill 13-åring som föräldrarna övergivit med flit för att staten skulle ta hand om honom. Vargpojken tog hemligheten med sig i döden.”

[IMAGE: 61.png] Vargpojken leker med en burk konserverat kött.

Berättelsen om Vargpojken gör ett bestående intryck på Carsten.

***

- Jag behöver 600 röda lösnäsor.
     Mannen i butiken ser avvaktande ut.
     - Vad ska du ... 600?
     - Ja. Har ni det?
     Carsten ler inte.
     Den 28 maj 1973 (på Mors Dag) avhålls i Gamla Riksdagshuset i Stockholm en ”poesimanifestation”. Ett antal speciellt utvalda poeter läser på en speciellt utmätt tid sin speciellt anpassade poesi för, huvudsakligen, speciellt anpassade lyssnare. Ett sagolikt självmord på ett förgånget salongsnöje. Ett motbjudande sätt att slicka arsel på ett högt kulturellt plan. Anser Carsten, jag och Ove Enervald. Under ”manifestationen” gör vi vår första gemensamma kulturaktion. Mellan två etablerade poeter tränger jag mig upp på podiet och läser upp ett i all hast frampiskat manifest som vi i all enkelhet kallar ”MORS DAGS-MANIFESTET”. Samtidigt kliver Ove upp på scenen, blåser upp en rosa plastgitarr och sjunger den välkända Stones-låten ”Under my Thumb”. 

***


---

## Page 49/276

[UNHANDLED: poem]

***

[IMAGE: 62.png]
[IMAGE: 63.png]

Från en av läktarna lyckas Carsten kasta ner 600 röda lösnäsor i plast över den sammanbitna publiken. 

[IMAGE: 66.png]
[IMAGE: 65.png]


Efter den fem minuter långa aktionen försvinner vi lika osynligt som vi dök upp. Plastgitarren skänker vi till den förvirrade mötesordföranden Sandro Key-Åberg.

***

Nu börjar ett relativt hektiskt år. 1974. Jag ger ut min andra bok, Carsten och jag startar Kulturmagasinet Vargen, gör ett par konstmappar och ställer till med en skandalartad kulturaktion i New York. 
     Jag får också min första dotter: Sari, med Tove. Ett varmt och väldigt efterlängtat ljus i det ständigt pågående stångandet med omvärlden. Jag är fortfarande en flipperkula, men nio år mognare än förra faderskapet. Familjen vill ut från stan och vi bosätter oss i en gammal lanthandel i Ekskogen, längs Roslagsbanan. 
     En familj som vill vara en familj.
     Minne från Ekskogen 1: Jag är kräftälskare och har fiskat dessa kräldjur under min ungdoms somrar i Åkersberga. Nu bor vi intill ett vattendrag som kan härledas till vikingatiden, en smal å som ringlar ut över böndernas fält på andra sidan järnvägen. 
     Fylld med kräftor, visar det sig. 
     När tiden är inne smyger vi ut på nätterna och tjuvlägger burar längs en försvarlig del av ån. Det ger god fångst och stärker min uppfattning att stulen frukt smakar bäst. Dessutom finns det en sällsam magi i att röra sig i beckmörker med en smal ljusstråle framför stövlarna, medveten om att det när som helst kan dyka upp en gestalt med ett eller annat vapen, beredd att försvara sina fiskevatten.
     Första natten vi vittjar drar vi upp en väldigt tung bur, upphetsade, den måste vara proppfull med kräftor! Det är den inte, däremot innehåller den en stor död mink, fångad och dränkt. Med tanke på minkens hänsynslösa rovjakt på både fåglar och kräftor är det ingenting vi sörjer.  
     Minne från Ekskogen 2: Vårt sovrum ligger på övervåningen, vägg i vägg med en tom och övergiven bönesal. Exakt samma minutslag varje natt, strax efter tolv, börjar det skallra på andra sidan sovrumsväggen, plåtskaller. Från bönesalen. Och skallra högt. Det pågår i några minuter innan det tystnar. Varken Tove eller jag är belastade med vidskepliga drag och gör alla dom rationella undersökningar vi kan. Det leder ingenstans. Skallrandet lever sitt eget liv och fortgår. 
     Möjligen som en påminnelse om vårt tjuvfiske. 

***


---

## Page 50/276

Min andra bok heter ”Dvärgarnas Vendetta”. En diktsamling. Bokens skrivs inte ur ett glödande poetiskt behov - jag behöver pengar och måste presentera nåt för att kunna söka ett författarstipendium. Det lyckas inte. 
     Men Carsten gör ett vackert dadaistiskt omslag.

[IMAGE: 67.png] Hopp är dom maktlösas heroin.

***


Carsten och jag bjuds in till fest på Moderna Museet. En tillställning med internationella förtecken. En bit in i drickandet stöter vi ihop med den amerikanske dokumentärfilmaren och Vietnamaktivisten Emilie  d`Antonio. Han är världsberömd för den klassiska dokumentärslakten av Richard Nixon: ”Milhouse - a white comedy”. 

[IMAGE: 68.png] America first!

Vi samtalar länge och yvigt. d`Antonio är upprörd över ”träkuken” Pinochet, generalen som leder en militärjunta i Chile och har torkade människoöron i en skål på skrivbordet. Som hundgodis. 
     Jag gillar d`Antonios attityd.
     Sent på natten mynnar vårt samtal ut i ett gemensamt dadaprojekt: vi ska skapa en fiktiv rysk konstnär med namnet ”Maximoff”. Carsten och jag ska framställa några verk av ”Maximoff” som d`Antonio ska prångla ut i New York. 
     Det är delvis en reaktion på konstmarknadens korrupta verksamhet.  
[UNHANDLED: indent]
d`Antonio åker till USA och Carsten och jag producerar en konstmapp med 16 screenporträtt av Andy Warhol i olika färger, signerade ”Maximoff”.

[IMAGE: 69.jpg]

d`Antonio får konstmappen, jobbar hårt med sina kontakter, men lyckas aldrig få porträtten utställda i New York. 
     Carsten gör också några mycket vackra hommage till amerikanska popkonstnärer i akvarell/collage-teknik som signeras ”Maximoff”.  
[UNHANDLED: indent]
[IMAGE: 70.png]
[IMAGE: 71.png]
[IMAGE: 72.png]
[IMAGE: 73.png]

Strax efteråt åker vi till New York för att träffa d`Antonio. Han har lovat att skriva en dagbok i den tidskrift vi planerar att ge ut senare under året, Kulturmagasinet Vargen. Under vistelsen gör vi vår andra större kulturaktion. 
     På Carl XVI:s födelsedag lyckas vi ta oss in på svenska konsulatet. Vi hävdar att vi är svenska kulturarbetare med anknytning till Moderna Museet. Under det mingel som pågår där bestämmer vi oss för att stjäla det stora porträtt av Konungen som står uppställd på en svart flygel. Jag sätter mig och börjar spela lite blues, folk runt omkring vänder sig bort, Carsten smugglar ner porträttet i en stor plastpåse. 
     Vi skänker porträttet till d`Antonio samma kväll, som under sin revolutionära yta är en grav royalist. Han blir mycket hänförd och bjuder på ett antal barer på Manhattan.


---

## Page 51/276

I gryningen påföljande dag smyger hans hustru upp till konsulatets port och hänger tillbaka porträttet på ytterdörren. 
     Hon delar uppenbarligen inte sin mans vurm för monarkin.

[IMAGE: 74.png] Stora idioter graveras på små frimärken.

Vi återvänder hem och startar arbetet på Kulturmagasinet Vargen, tillsammans med Carstens fru Amis. 

[IMAGE: 900.png]

Tanken är att komma ut med åtta nummer på två år. För att ge tidskriften en viss etablerad tyngd ber vi konstkritikern Olle Granath att ingå i redaktionen. Han tackar ja. För att också ge tidskriften en patafysisk anstrykning ber vi den finske konstnären JO Mallander att ingå. Även han tackar ja.

Parentes: Mallander har ett par år innan gett ut en vinylsingel med en inspelning av den senaste omröstningen i det finska parlamentet, ”Extended Play”. En rösträknare läser upp alla röstlappar som avgetts. På samtliga står ”Kekkonen”. Efter ett tag börjar talmannen, förmodligen omedvetet, betona Kekkonen på alla upptänkliga sätt för att bryta monotonin, mot slutet av skivan nästan viskar han fram namnet med mycket hes röst.

[VIDEO: https://www.youtube.com/embed/QcRQNA1GZrc]

Det är en rolig och politiskt lärorik inspelning. 
[UNHANDLED: indent]
Vi ber också konstnären Dick Bengtsson att ingå i redaktionen, till vilket han samtycker (han är känd för sina egendomligt inplacerade hakkors i idylliska landskap).
     Tidskriftens idé är mycket enkel: allt material som sänds till oss ska publiceras. Såväl text som bild. Det kallas tillämpad tryckfrihet. Däremot förbehåller sig Carsten och jag rätten att bearbeta materialet efter våra intentioner. Det kallas konstnärlig frihet. I korsningen mellan tillämpad tryckfrihet och konstnärlig frihet uppstår Kulturmagasinet Vargen.
     Via redaktionens kontaktnät och ett visst massmedialt intresse för ”underground” och ”stenciltidskrifter” sprids informationen om produkten. Gensvaret blir överväldigande. Från såväl ytterligt etablerade kulturpersonligheter till totalt ”okända” människor. Materialet sträcker sig från vykort och kortromaner via dikter, artiklar, konstverk och serier till manifest och hotelsebrev. 
     Allt publiceras. 
     Vargens dynamik etableras snabbt. Långt senare beskriver Olle Granath tidskriften så här:

”I Vargen vändes världen bokstavligt talat upp och ner, det perifera blev det centrala och vice versa. Den levde sitt tvååriga, stencilerade liv med en andhämtning som var det jagade djurets snarare än den upphöjda katederstämning som härskade över tidens publikationer. I Vargen mötte man tatueraren i Aspudden och fjärtarnas konung, Torbjörn Säfve och Harry Schein, Lasse Hillersberg och Brul, Per Kirkeby och Lena Svedberg, Hans Löwbeer och Lars Gyllensten.”


---

## Page 52/276

Han kunde ha lagt till ett annat axplock: Marie-Louise Ekman, Bruno K Öijer, Öyvind Fahlström och Ulf Lundell. Eller Ivan Agueli och Bengt Emil Johnson. Eller Pugh Rogefeldt. Den kulturella spännvidden är imponerande. 

[IMAGE: 77.png]

Fotnot: Fjärtarnas Konung heter Joseph Pujol, lever mellan 1857 och 1945 och är berömd över hela Europa. Via sitt anus kan han släcka stearinljus på en halvmeters avstånd, imitera dragbasuner och fioler, fjärta enklare melodier och slunga ut vatten drygt fyra meter. Han är ett stort dragplåster på Världsutställningen i Paris.   

[IMAGE: 78.png] Fjärtarnas Konung.

Vargens redigeringsprincip bygger på en blandning av respekt för det enskilda bidraget och en strävan att skapa ett nytt uttryck. För oss är tidskriften ett sätt att via andra människors material åstadkomma en förskjutning i det till synes sedda - genom att kombinera enkelt och svårt på ett för oss attraktivt och fruktbart sätt och därigenom låta vårt konstnärliga credo exponeras genom andra.
     Vargen är i grunden ett enda långt collage. 

[IMAGE: 233A.png] Margareta Renberg.
[IMAGE: 234.png] Hans Brul Nordenström.
[IMAGE: 235.png] Lars Hillersberg.
[IMAGE: 236.png] Stig Danielsson.

***

Tidskriften trycks på en stencilapparat i Carstens garage och häftas av oss personligen. Senare trycks några nummer på ett offset-tryckeri i grannskapet (det sista trycks på en stencilapparat i Moderna Museets Verkstad). 
     Nummer 1, 2, 3 och 5 är en konkret tillämpning av tidskriftens grundidé: allt insänt material redovisas, bearbetat och koncentrerat, sammantaget ger det en tämligen explosiv bild av tidens kommunikationsbehov - kaos klätt i konst.
     Nummer 4 vidgar vyerna. Det är ett manifest i form av ett avrivbart kedjebrev, upprepat på 50 sidor under rubriken: ”OCKUPERA HJÄRNAN! - Individuell revolution föder revolutionära individer”. Manifestet är på engelska och avslutas med en uppmaning till mottagarna att medverka i Vargen: 

OCKUPERA HJÄRNAN!

Individuell revolution
föder
revolutionära individer.

Kära vänner världen över, tiden är åter mogen. Utvecklingen har gått ett varv baklänges, bumerangen har återvänt. Dom yttre betingelserna har hunnit ifatt sin förbrukade formulering, takläggarna har mötts vid nocken, näsa mot näsa. Tiden är åter mogen, livet gör nya konstruktiva anspråk.


---

## Page 53/276

[MORE]

***

Kedjebrevet distribueras via Moderna Museets adressregister till stora delar av världen. Gensvaret blir massivt och finns sammanställt och redovisat i Vargen nummer 6. Ett i ordets sanna bemärkelse internationellt nummer - samtliga bidrag trycks i original rakt av. Från fem kontinenter.
     Nummer 7 görs helt och hållet av Carsten och mig. Det är utformat som ett projektförslag till Moderna Museet - vi vill avsluta tidskriften med en utställning på museet (så sker också, i samband med museets nyinvigning 1975).
     Nummer 8 tillverkas av besökarna på utställning. I museets Verkstad finns en stencilapparat uppställd och tillgång till A4-papper och ritmaterial. Carsten och jag svarar för omslag, bindning och distribution. Alla besökarnas bidrag trycks obearbetat. Längre än så kan vi inte komma i publicistisk frihet. Vilket var Vargens avsikt (och det vi egentligen ville åstadkomma flera år innan med vårt gatuprojekt ”Graffiti”). 

***

Dom här åren, mitten på 70-talet, förebådar min egen entré i orkanens öga. 
     Nackskruven. 
     Jag vet att jag har varit på väg dit i hela mitt liv, eller det liv som blev mig givet. Nu närmar jag mig med den fartblindes kärlek för raksträckor. 
     Kurvan dyker upp när jag minst anar det.
     Men innan dess hinner jag göra en del annat.

En obekväm resa till Gran Canaria bland annat. Mina föräldrars relation har krisat ihop och Svea vill att jag kommer ner för att ”hjälpa till”. 
     Bakgrund: Driftiga Svea har öppnat ett eget parfymeri i Las Palmas, ”Sidemar”. Otto och en kompanjon ger ut en tidning som heter: ”Vad händer i Las Palmas?” 
     Min syster har mer eller mindre lämnats vind för våg (återigen: vems behov går först?). 
     Jag åker ner. 
     Jag vet inte vad som förväntas av mig. Jag har tagit studenten, det kanske är det? Eller så vill Svea bara ha nån att avlasta sig på. 
     Otto flyter runt och äter gambas al ajillo som han sköljer ner med iskyld campari. Till lunch. Svea klär upp sig, umgås med svenskkolonin och låter sig fotograferas med Jokkmokks-Jokke. 
     Jag vet inte vad jag ska bidra med. Rollen som mina föräldrars förälder? Terapeuten från det förflutna? Ett barn som plötsligt förväntas vara delaktig?
     Jag gör så gott jag kan.
     Lyssnar på Svea: försöker vara pedagogisk.


---

## Page 54/276

Äter gambas med Otto: försöker undvika att bli berusad.
     Sen åker jag hem.     

Obehaglig reflektion efteråt: Det är inte bra att uppleva sina föräldrar som hjälplösa, fångade i roller som inte angår mig. 
     Det är lätt att lämna dom vind för våg.
[UNHANDLED: indent]
I backspegeln kanske det finns ett annat sätt att se på det, två hjälplösa föräldrar som ber sin son om hjälp ... det finns ett stråk av sorgsen kärlek i det.   

***

Landad i Sverige dyker jag in i den verklighet som är min. Jag sammanställer en omfångsrik antologi som heter ”Nya Tider Nya Änglar”.

[IMAGE: 79.png] Carstens svarta glödlampa.

Den innehåller djupt personliga och mycket utlämnande intervjuer med fyra poeter: Eric Fylkeson, Bruno K Öijer, Per Lindgren och Margareta Renberg. Samt två musiker: Mikael Wiehe och Bernt Staf. 
     Mitt urval styrs dels av nyfikenhet på de poeter/sångare jag valt, dels känslan av att fånga nåt i flykten och försöka bevara en del av det till eftervärlden. Ett tidsdokument om sex unga människor, fångade i sin formulering av samtiden, sex individer utan inbördes relationer, utan gemensam ideologi, utan gemensamt poetiskt språk.  
     Jag gör intervjuerna med bandspelare på olika ställen i Sverige. Mötena lämnar olika efterfrukt: Wiehe känner jag en frändskap med, inte bara på grund av vår malmöitiska bakgrund, vår uppskattning av Dylan, Wiehe har rak rygg. Vi kommer att samarbeta längre fram. Bernt Staf är slingrigare, ingen person jag kommer nära, trots att jag är djupt fascinerad av hans texter, hans förbrännande röst, inte olik den Dylanröst jag hörde i Teds Ströms pojkrum i början på 60-talet. Margareta Renberg älskar jag som man älskar en amfora, ett mycket skört krus från en svunnen tid, en poetisk anakronism med ett iskallt skalpellspråk (hon dör alldeles för tidigt). Fylkeson och Lindgren flyter ut en aning för mig, stannar inte kvar på samma sätt, båda är poeter med var sitt reservat, men personligen fäster det inte riktigt.
     Bruno K (som bor i undervåningen i vårt hus i Ekskogen, intill pannrummet) är en helt annan historia.    
     En ljudkassett med uppläsningar av poeterna bifogas boken som ges ut i form av en gul Jiffypåse med bok + kassett i. Av Bo Cavefors Bokförlag i Lund. 

[IMAGE: 81.jpg]
[UNHANDLED: indent]
Så här i efterhand visar projektet en del av Bo Cavefors mod och nyfikenhet - inte många förläggare skulle ge ut en Jiffypåse med poeter. 

Samtidigt har Carsten en separatutställning på Galleri Aronowitsch i Stockholm. På en av tavlorna har han sålt reklamplats till olika företag: Chiquita, Datsun, Telerent. Han målar deras annonser på duken och säljer som konst. Tavlan heter ”Hela denna sida är kultur.”
     Intrikat.


---

## Page 55/276

[IMAGE: 154.png]

***

Jag skriver en text till katalogen: ”Jag är vackrast när jag drömmer.” 

”Samhället är en överbefruktad centifug. Som slungar sina foster mot livets utkanter. Filtrerade genom ångest och myter. Utskvätta som plasma på plexiglas. Tömda och skakande. Tandlöst mumlande retoriska psalmer. Handikappade långt in i ryggmärgen. Och där - där börjar Han.

[MORE]

***


---

## Page 56/276

Vår nästa kulturaktion är inspirerad av den förste existentialisten, Friedrich Nietzsche, och hans uttryck ”Sjukdom är till salu”. Under en balettföreställning i Blå Hallen av gruppen Nordstjernan kastar vi ut 500 kondoleanskort från balkongen (som vi har tryck upp hos Carsten). 

[IMAGE: 83.png] Formen är budskapet.

Ett intressant inslag i baletten är ett stort antal sköldpaddor som extremt långsamt rör sig över golvet med små tända lampor på sköldarna. 
     Jag har respekt för det.

***

Jag är nu 33 år gammal. Har två barn och en tatuering. Bor fortfarande kvar i övervåningen på lanthandeln i Ekskogen. Med Tove och Sari. På den vita kakelugnen i vardagsrummet har jag målat en stor, svart femuddig stjärna. Dylan har just gett ut ”Blood on the tracks”, en sårig skilsmässoskiva. Den ekar i dom stora rummen och överröstar dom nattliga plåtskallren från bönesalen.
     Det är en vild och lycklig tid. 
     Igen: Allt är möjligt!
     Samtidigt laddar Carsten och jag för vår stora utställning till återinvigningen av Moderna Museet. Det ska bli en manifestation av allt det vi vill åt.
     Så här långt.
     Minne från Ekskogen 3: I en del av lanthandels undervåning bor ett par med ett litet barn. Han är gammal pundare, ”Jimmy”, hon är frisörska och dotter till en bilhandlare i Rimbo. En kväll frågar jag ”Jimmy” var han har fått sina kraftiga ärr i ansiktet ifrån. En nyckelknippa, visar det sig. Hans alkoholiserade föräldrar slog honom med en nyckelknippa i ansiktet när lusten föll på. Plötsligt börjar han berätta om en händelse som präglat honom:  

”Jag var tretton när det hände, vi kom på besök till farmors gård i Uppland med mamma och pappa, dom drack sig fulla och började bråka och till slut gick farmor ut, hon orkade inte vara kvar, hon visste att nyckelknippan skulle komma fram igen, att dom skulle ta ut det på mig, hon orkade inte se det ... när knippan kom hann jag undan för att dom var så fulla och sprang ut för att hämta farmor. Jag hittade henne i ladan, hon hängde i ett rep från nån takbjälke, jag försökte hämta mamma och pappa men dom var aspackade så jag gick tillbaka och tog ner farmor själv och la henne på jordgolvet i ladan ... sen satt jag hos henne i flera timmar i mörkret och bara grina …jag älskade farmor.” 

[IMAGE: 182.png] Ångesten är ondskans moder
och våldet är det vilsna barnets rop på hjälp.

I vår första kriminalroman, ”Springfloden”, låter vi en av karaktärerna, Enögda Vera, berätta historien som sin egen.   

***


---

## Page 57/276

Moderna Museet återinvigs 7 november 1975, efter en omfattande till- och ombyggnad. Carsten och jag ska svara för en av de tre utställningar som ska manifestera invigningen. Vi har presenterat vårt projekt i Vargen nummer 7 (som också blir vår katalog). Vi kallar utställningen för ”TAG PLATS - DÖRRARNA STÄNGS”. 

[IMAGE: 84.png] Logotype.

Den består av fem delar, uppdelade på fem rum. 
     Den första delen är ett rum med en stencilapparat i, där besökarna instrueras i tryckteknik. En workshop. De får skriva eller teckna vad de vill. Deras tryck ställs oredigerat samman till Kulturmagasinet Vargen nummer 8. Det kommer att omfatta 200 sidor.
 Den andra delen är ett videorum. Här visas nonstop videos av in- och utländska konstnärer. Besökarna erbjuds också instruktioner i videoteknik samt lån av utrustning för egna inspelningar. Deras filmer spelas upp på videoapparater i rummet.  
     Den tredje delen är en internationell idébank, ett kartotek där kulturarbetare från fem världsdelar presenterar idéer, projekt, utkast, skisser. Ett resultat av vårt kedjebrev i Vargen nummer 4. Deras material finns tillgängligt i namngivna pärmar för besökarna (ett kartotek som tyvärr senare ”förskingras” av museets personal av oklara orsaker).

[IMAGE: 85.png]

Den fjärde delen är en realistiskt uppbyggd ”tunnelbanestation” med perronger, originalräls, syllar, makadam och en repeterande röst i högtalaren som påminner om att dörrarna stängs. 

[IMAGE: 86.png]
[IMAGE: 87.png] Tag plats, dörrarna stängs.

På stationens ”affischplatser” hänger tio bilder som Carsten och jag har skapat, i formatet 5 x 2,5 meter. Tanken är att visa hur t-banans informationsutbud skulle kunna utformas om andra än rent kommersiella intressen producerade informationen (Carsten har redan prövat det i sitt projekt ”Instant Art”). Affischerna görs direkt på plats på museet inom loppet av 14 dagar. Den flyktiga, skissartade karaktären speglar informationens omsättningshastighet i en tänkt ”t-banetidning”.

[IMAGE: 88.png]
[IMAGE: 89.png]
[IMAGE: 90.png]

[IMAGE: 91.png]
[IMAGE: 92.png]

Carsten kopierar konstnären Malevitj berömda svarta kvadrat och klipper upp den i 27 pusselbitar, bokstaverade från A till Ö. Jag sätter en text under.

[IMAGE: 179.png]

En annan av affischerna kommenterar barnets situation i samhället:


---

## Page 58/276

”BARNETS UNIKA OCH OERSÄTTLIGA KAPITAL PLUNDRAS OCH RUINERAS. BARNETS UNDERMEDVETET FÖRANKRADE FÖRNIMMELSEFÖRMÅGA DÖR AV SVÄLT. BARNETS GENUINA SENSIBILITET KONKURRERAS SÖNDER OCH SAMMAN. BARNETS OFLÄCKADE KLARSYN INDOKTRINERAS TILLS PUPILLERNA ANTAR FORMEN AV EN TV-RUTA. DEN VUXNA MÄNNISKAN BETALAR ETT OBEGRIPLIGT HÖGT PRIS FÖR SIN MATERIELLA VÄLFÄRD OCH MENTALA FÖRFLACKNING.”

På vernissaget kommer Olof Palme fram till mig. Han har läst texten och reagerat:
     - Den är alldeles för fanatisk, för brutal, för långt från verkligheten.
     Han har påfallande sönderrökt röst och diamantblanka ögon. Jag upplever att han registrerar mig.   
     Annan affisch: Carsten hänger upp en stor burk fylld med vit färg i ett snöre i taket, gör hål i botten på burken och sätter den i rotation. Virveln skapar sig själv över det enorma svarta pappret: ”Framtiden tillhör dom som erövrar den.”

[IMAGE: 178.png]

Den femte delen i vår utställning äger rum i museets biosalong. Där uppför vi tre Vargkabaréer, tre på varann följande söndagar. Förebilden är dadaisternas ”Cabaret Voltaire”. 

[IMAGE: 245.png]

Den startas 1916 i Zürich av konstnären Hugo Ball och hans hustru Emmy Hennings. Varje kabaré är ett sällsynt sammelsurium. Människor i groteska ansiktsmasker utför okontrollerade danser, poeter läser simultandikter ackompanjerade av olika slaginstrument, konstnärer går runt med sina senaste tavlor på scenen, allt händer på en och samma gång. Ett magnifikt kaos, multimedia i dess prydno. 
     Vi är starkt inspirerade av vildsintheten och turbulensen i ”Cabaret Voltaire”.  
     Deltagare i våra egna kabaréer är ett säreget utbud av outsiders och magiker, bland annat stridspiloten och bildpoeten Åke Hodell, satirtecknaren och arkitekten Hans ”Brul” Nordenström, konstintendenten och xylofonspelaren Ulf Linde och mannen som gjort filmen ”Generalrepetition för självmord”, allkonstnären Åke Karlung. 
     För att nämna ett axplock.
     I den första kabarén uppträder bland annat jag själv, Carsten, pianisten Stefan Nilsson och poeten Bruno K Öijer. 

[IMAGE: 94.png]

[IMAGE: 95.png]

Jag gör entré i rullstol. Texten jag framför heter ”Vem kan tatuera ett telefonnummer över min skräck?”. Delar av föreställningen filmas av Johan Donner och sänds i SVT med titeln ”Att leva är att dö en smula”.

[VIDEO: https://www.youtube.com/embed/uDlNOtuvBcw]

***

När vår utställningen är slut producerar Moderna Museet en konstportfölj.


---

## Page 59/276

[IMAGE: 98.png]

Den innehåller 10 grafiska tryck av våra affischer på ”tunnelbanan”. Ett av dom ser ut så här.

[IMAGE: 99.png]

Ulf Linde skriver ett engagerat förord till portföljen.

[IMAGE: 100.png]

Som sagt, mycket är vunnet när fusket blir skrattretande. Som ett eko genom konsthistorien.

***

Senare samma år har Carsten och jag vår första utställning på Galleri S:t Petri i Lund. Galleriägaren och fransmannen Jean Sellem beskriver galleriet som ”Archive of experimental and marginal art - ett rum för internationellt idébaserad konst”. Vi ger följande instruktioner till Sellem:

”Måla upp bifogade kondoleanskort ”Sjukdom är till salu” i formatet 3 x 2 meter på den vänstra väggen. Fyll bifogade svarta plastsäckar (mer eller mindre) med valfritt innehåll. Placera ut efter gottfinnande (se skiss).”

[IMAGE: 243.png]

Fotnot: Förlaget Bakhåll ger 2014 ut en bok av Jean Sellem, ”Sweden today”. Den innehåller 1000 helsvarta sidor och uppges vara resultatet av Sellems forskning kring det kulturella läget i nationen. 
     Respekt.

***

Strax efter vår utställning hos Sellem ger Carsten ut en samlings-lp på det nystartade skivbolaget ”Gump”. Den heter ”Voice of the Wolf”. Vibrationerna från Vargpojken i Indien vaggar in. Själv medverkar jag med låten ”Nya Tider Nya Änglar” - ödsligt piano och vissling.

[VIDEO: https://www.youtube.com/embed/AvRqsmh8Dl0]

Det är en sällsamt brokig och märklig skiva, som blandar inslag från poeten Åke Hodell med originalmaterial av Pugh Rogefeldt och elektronmusikerna Sten Hansson och Bengt ”Frippe” Nordström. Även 48 sekunder med den nerlagda gruppen Sergeant Honolulu finns med. Skivan etiketteras idag som: ”Sällsynt” - B-sidan på lp-n är en 24 minuter lång sampling av materialet på A-sidan, gjord av Hans Anton Knall. 
     Allt är möjligt, det omöjliga är en lögn.


---

## Page 60/276

Parallellt med inspelningen skriver jag en text till stenciltidskriften Guru Papers, en av de viktigaste pamflettbladen i skuggan av Vargen. Tidskriften har det uppfriskande mottot: ”Spräng den förbannade kultureliten!”. 

[IMAGE: 162.png]

Det nummer jag medverkar i är utarbetat av poeterna Per-Erik Söder och Bruno K Öijer och inleds med: ”Detta är vårt sista nr. Vi ses aldrig mer. Lyckligtvis.” Själv levererar jag en ganska personlig reflektion.

”Dessa människor som tvingar mig att resignera. Dessa hyndor och kackerlackor som tvingar mig att ligga sömnlös och kallsvettig på en bågnande sarkofag av sorg. Dessa morbida monster som knallar gator upp och gator ner med djupfrysta ögon och brallorna fulla av förluster. Dessa hallucinationer som dom kallar vardag. 

[MORE]

Texten förebådar andra texter av mig, om Sverige, om min inställning, lika bottenlöst mollstämda och förtvivlade. Den lekfulla dadaistiska attityden har hårdnat, glesnat bort. Jag vet inte varför. Var kommer det näst intill besinningslösa föraktet ifrån? 
     Knappast från barndomens örfilar.
     Men föraktet eskalerar och kommer att kulminera i en gigantisk manifestation i Moderna Museets torpedverkstad, där jag tömmer ut allt hat jag har. Mitt privata Guernica (utan andra jämförelser). 

***

1975 övergår i 1976 som om ingenting har hänt. Men det kommer att hända. Vi kommer att få en ny statsminister, vår första borgliga sen 1936. Thorbjörn Fälldin. Agraren. 40 år av socialdemokratisk hegemoni bryts. 
     Det är ingenting som berör mig. Just då. Den politiska scenen är fortfarande en del av det jag föraktar. Demokrati? Absolut. Men jag har aldrig röstat på nåt parti, helt enkelt för att inget parti skulle rösta på mig. Jag är utanför det spelet (som Myrdal skrev). Den svarta stjärnan. Den romantiska vurmen för det utopiska, flörten med anarkismen. Jag behåller gärna den känslan ett tag till.

[IMAGE: 169.png] För att få efterföljare 
måste du springa snabbare än dom andra.

***


---

## Page 61/276

Mina barn är nu två och elva år gamla. Sari lever jag med, Joakim bor med Eva. Hon och jag har en bra relation, även om jag borde vara mycket mer involverad i Joakims liv. Mer närvarande, synlig, med tanke på min egen frånvarande pappa.   
     Jag borde ha lärt mig. 
     Jag borde också ha lärt mig lite mer om att leva familjeliv. Mitt vulkaniska behov av att spränga ut mig själv hela tiden, i alla tänkbara former, det sanslösa behovet av en konstant spotlight på mig själv och mina idéer kräver en tänjbar kärlek. 
     Men jag får den, av Tove.

[IMAGE: 101.png] Den andra familjen.

***

Året börjar med att Carsten och jag bjuds in av musikern Sten Hansson att medverka på den årliga elektronmusikfestivalen på Fylkingen i Stockholm. Fylkingen håller till i en lokal på Östgötagatan (på min tid runt Björnsan en matinébiograf där jag såg åtskilliga underbara så kallade B-filmer). 
     Lokalen är fullsatt av djupt seriösa elektronmusiker, konstnärer som försöker utvidga den musikaliska begreppsvärlden. Carsten och jag är tämligen udda i sammanhanget, men hanterar det efter gottfinnande. Carsten uppträder i svart smoking. Han har mikrofonförstärkt ett flipperspel och kopplat ut det i salongens högtalarsystem. Hans bidrag till festivalen blir ett parti dånande flipper, ett ödsligt spel som han förlorar. 
     Själv har jag spelat in den nazistiska slagdängan ”Die Faane Hoch” och distat om den till en vinande spöksonat. Verket spelas upp i en helt mörklagd salong. 
     En del reser sig och går ut. 

***
[UNHANDLED: indent]
Carsten och jag fortsätter till Lund. Vi har vår andra utställning på Galleri Sellem. Vi kallar den ”Räkna de lyckliga stunderna blott”. Vi köper bland annat en grå rullgardin och kopierar några svartvita objekt på den.  

[IMAGE: 142.png]

2019 läggs gardinen ut på Bukowskis onlineauktion - trots ett mycket facilt pris förblir den osåld.
     Förbluffande.

***

Bigorneuer. 
     Mycket små skaldjur som man med hjälp av en minimal nål petar ut ur skalet och äter. En delikatess, om man har tålamod. Första gången jag får snäckorna framför mig är på en uteservering i Venedig, tätt intill Canal Grande (den finns numera även på restaurang Wasahof i Stockholm, snäckan alltså). Jag är här för att göra en dokumentärfilm för Moderna Museet. Konstbiennalen pågår och jag ska filma ett projekt som heter ”ARARAT - Alternative Research in Architecture, Resources, Art and Technology ”.


---

## Page 62/276

Projektet startar på museet i Stockholm, har en ekologisk utgångspunkt och bygger på ”ett kreativt samarbete mellan konstnärer, arkitekter, tekniker, hantverkare och humanister.” Fokus ligger på återvinning, småskalig produktion, överblickbara demokratiska processer, alternativ energi och byggande samt ekologisk odling (man framställer bland annat metangas av elefantspillning från Skansen).  
     Filmen blir en timme lång och visas på en skärmutställning på Svenska Institutet i Paris. Enligt avtal uppbär jag en ersättning om 900:- för filmen.
     Hårda tider.

I samband med detta lämnar jag ett förslag till Moderna Museet. Jag vill att museet skapar Sveriges första videoarkiv över aktiva poeter som läser sina verk. Jag döper projektet till ”Det är dom vackra fåglarna som sätts i bur”. Initialt ska det omfatta ett antal 1-timmeskassetter bestående av 3 poeter med tjugo minuter vardera. I ansökan skriver jag: 

”Värdet av en bred samtidsdokumentering av aktiva svenska poeter behöver inte motiveras. Att poeterna finns i tryck påverkar inte det faktum att poesi, läst av dess upphovsman, fyller såväl kulturhistoriska som pedagogiska och litterära funktioner. Samtidigt som det otvetydigt utgör en kompletterande funktion till den tryckta texten. Jag är av den uppfattningen att en expanderande kulturinstitution av museets dignitet måste täcka upp även den litterära sidan av konstnärlig verksamhet, i all synnerhet som exemplen på ett fördjupat intimt samarbete mellan poeter och konstnärer blir allt vanligare.”
[UNHANDLED: indent]
Allt detta tycker jag fortfarande. 
     Men arkivet blir aldrig av. 

***

Parallellt med mitt dokumentärfilmande i Venedig gör Carsten sin första videoshow på Moderna Museet. Den heter ”Sista Skriket” (en titel som ska återkomma på många företeelser framöver) och äger rum i Bion. Carsten har byggt en trälabyrint i form av en stiliserad hjärna. I den bisarra labyrinten springer två vita möss runt. Deras irrande projiceras på salongens stora duk. Showen pågår i 8 timmar. 


[IMAGE: 143.png] THE WOLF ENTERS THE BRAIN BIZARRE

***

Och i omvärlden?
     Inte så mycket att skriva hem om. Kungen och Silvia gifter sig och drygt 28.000 människor skiljer sig, det högsta antalet sen 1831. 
     Gungor och karuseller. 
     Jag och familjen håller oss kvar ute på landet, några meter från Roslagsbanans räls. Ekonomin är inte på topp och min personliga inställning till pengar underlättar inte. En dag upptäcker vi ett dolt vindsutrymme där nån har lagrat en oerhörd mängd tomflaskor. 
     Som går att panta. 
     Jag åker in med tompavorna till närmaste system, får pengar och köper med mig gott vin och läckra kulinariska finesser hem. 
     Lustfyllt, men kanske inte det vi har störst behov av.


---

## Page 63/276

Vill jag så kan jag skylla på mina gener, dom från mödernet. Svea älskar att spendera pengar, att sätta ”guldkant på tillvaron” (varje nyårsafton äts det lunch hos Lisa Elmqvist i Östermalmshallen).
 Otto vänder på alla slantar han kan vända på.
[UNHANDLED: indent]
Parentes: Jag har ett mycket vårdslöst förhållande till pengar. Jag använder dom när jag får dom. När jag inte har dom skaffar jag nya. Pekuniär framförhållning ingår inte i min vokabulär.
     Ansvarslöst, men fläckvis rätt kul. 

***

Det här året startar ett samhällskritiskt underhållningsprogram i Sveriges Radio som heter Kabaré Öppen Kanal. Det går på fredagar och är en avslutning på den övriga veckans Öppen Kanal-program. Jag kontaktas av en av redaktörerna på kanalen, Lisa Söderberg, som ber mig skriva några sketcher till programmet. I satirisk form. En genre jag inte har ägnat mig åt tidigare. 
     Det lockar mig (plus att man får betalt). 
     Jag skriver några sketcher som framförs av Lena Söderblom och Gösta Ekman. En av dem handlar om två nyinstiftade Nobelpris. Det första handlar om den välkände kriminelle man som i media omtalas som ”Mr X” - Leif Stenberg:

”Det nyinstiftade nobelpriset i Affärsstrategi har tilldelats pseudonymen Mr X. Juristhusets juryombud advokat Bengt A Eriksson har följande motivering till priset:

Mr X har, med sitt enastående sociala engagemang parat med sina synnerligen odogmatiska metoder, vidareutvecklat svensk affärsstrategi efter främst sicilianskt mönster. Genom särpräglade innovationer har han kombinerat vitt skilda ekonomiska verksamheter i en unik pyramidformad marknadsstruktur, där småkriminalitet och gatuprostitution utgör den breda botten, fastighetsspekulationer och narkotikasyndikat den stabiliserande mitten och internationell valutahandel den offentliga toppen.
     Mr X har lyckats forma en sammansvetsad juridisk obelisk, som reser sig mitt i samhället som ett heroiskt monument över den blandekonomiska ideologins vitala möjligheter. Att Mr X valt att arbeta under pseudonym vittnar ytterligare om den ödmjuka inställning han hyser till sin egen ringa persons betydelse i detta gigantiska affärstekniska imperium.”

Det andra handlar om den svenska pressen:

”Nobelpriset i Journalistik tilldelas kollektivt svensk dags- och kvällspress. JO:s jurymotivering lyder:

Juryn har valt att utdela journalistpriset kollektivt, för att på så sätt markera en generell uppskattning av den svenska pressens epokgörande insatser. Juryn har fascinerats och imponerats av den kritiska, upplysande bevakning av det svenska samhället som dags- och kvällspressen genomfört och genomför.
    Det är juryns förhoppning att Nobelpriset ytterligare ska stärka den nuvarande journalistkårens oförvägna och orädda granskning av framförallt kända människors sexualliv, restskatter och matvanor, samt initiera en analytisk uppföljning av monarkins fortbestånd.
     Det är i den funktionen och i den andan den svenska pressen vidmakthåller sin starka position som en progressiv tredje statsmakt och lever upp till den förpliktigande sanningssökning som vår tryckfrihet borgar för.”

Föga anar jag effekterna av det här slumpartade uppdraget.


---

## Page 64/276

Effekt 1: Jag bjuds in på en fest hos Birgitta Andersson och Carl Zetterström (en av författarna till Kabaré Öppen Kanal, en mycket sympatisk man). Festen äger rum i deras östermamslägenhet. Jag kommer dit med en flaska hembränt (egenproduktion). Lägenheten är imposant, vackra tavlor, varma mattor, fylld av kulturpersonligheter, vänner till värdparet, Hasse Alfredsson och Tage Danielsson och neråt. Min paranoia slår omedelbart till: fel snubbe på fel plats. Varför är jag här? Som vanligt i såna här sammanhang blir jag obekväm och överdriven. Jag vet inte vem jag ska föreställa, så jag förställer mig, utnyttjar min sprit och hamnar så småningom i en fåtölj där Birgitta Andersson med en mycket vänlig röst viskar: ”Du ska nog gå hem nu”.
     Effekt 2: Mitt satirskrivande flödar igång och kulminerar i ett åtal av statsminister Thorbjörn Fälldin.
     Effekt 3: Jag inleder ett intimt samarbete med Gösta Ekman som ska pågå i över ett decennium.  

[IMAGE: 102.png] Who am I?

***

Året avslutas med ytterligare en utställning på Galleri Sellem i Lund. Carsten och jag döper den till ”HARD RAIN - en mefitisk dokumentation av smädandets liturgi”. 
     Själv uppträder jag som intellektuell charlatan på vernissaget.
     Eller en charlatan som försöker vara intellektuell.
     Som så många andra. 

***

1977 inleds med att riksdagen röstar ner ett förslag från VPK att omvandla Sverige till republik. Nice try. Och avslutas med att Ebba Grön bildas. Äntligen.  
     Däremellan bidrar jag personligen med en del avtryck. Det första är en dikt som publiceras på Expressens kultursida.

***

[UNHANDLED: poem]


---

## Page 65/276

[MORE]


---

## Page 66/276

***

Diktens utsagor förebådar innehållet i romanen och separatutställningen ”Persona Non Grata” på Moderna Museet senare i år. 
     Nackskruven.
[UNHANDLED: indent]
Men innan dess kontaktas jag av Sveriges Radio. Dom vill projektanställa mig som huvudförfattare till programmet Kabaré Öppen Kanal under våren (trots min blackout hos paret Zetterström/Andersson, eller kanske just därför?). Mina satirtexter året innan har gett mersmak. 
     Jag skriver ett avtal på 14 program. Den satiriska formen känns utmanande och lockande. Ett annat sätt att attackera och gissla det jag alltid har föraktat. En smidigare väg att komma åt maktens stupiditet.   
     Med nationell spridning, dessutom.
     Fasta skådespelare blir Sten Ljunggren och Liz Nilheim. Sporadiska författare blir bland annat PO Enqvist, Anders Ehnmark och Lars Ardelius (Bruno K skriver en ”sketch” om ÖB som hamnar på löpsedlarna).
     Redaktionen vill också ha ett nyskrivet musikaliskt inslag i varje program. Jag kontaktar Mikael Wiehe. Vi känner varandra sen arbetet med ”Nya Tider Nya Änglar”. Han tänder på idén och bildar Kabaréorkestern - en musikalisk fullträff, som bland annat levererar sången ”Titanic” till ett av våra program. 
     Ett stående inslag i varje program är två gestalter som rätt och slätt kallas ”de svarta”. Jag är fortfarande förtjust i deras ständiga öppningsreplik:
     - Ja hej, vi står här i hörnet av Norrmalmstorg.
     Kabaré Öppen Kanal läggs ner av Sveriges Radio i slutet på våren. 


[IMAGE: 301.png]

Förmodligen har mängden radioanmälningar (27 stycken) tärt på tålamodet. Kanske har brev som det här från högerpolitikern och riksdagsmannen Anders Björck till radiochefen Otto Nordensköld bidragit till beslutet:

”Visserligen finns det numera knappast några gränser för tarvligheterna i vissa program, men jag undrar ändå om Du lyssnat på detta inslag om mig och om Du anser det vara i överensstämmelse med de programregler som gäller. Jag avvaktar ett svar från Dig innan jag beslutar mig för eventuella åtgärder.”

Armlängds avstånd?

Kanske skulle Björcks egna ord till Carl Lidbom i konstitutionsutskottet klinga bra som kommentar.
     -  Vet hut!

***


---

## Page 67/276

Satiren har rullat igång. Min talang när det gäller förlöjligandets ädla konst (en gåva från dadaisterna) sprider sig. Jag kontaktas av SVT för att tillsammans med reportern och författaren Lars-Ragnar Forssberg skriva texter till fem satirprogram som ska heta ”Kabaré Öppen Final” (inte speciellt originellt, men ändå). Vi får göra tre av programmen innan vårt kontrakt bryts. Anledningen kan vara flera. Kanske för att vi visar den nyfödda prinsessan Victorias dop upp och ner? Kanske för att vi visar brösten som ammar den nyfödda? Kanske för att vi tittar in i framtiden och låter Sten Ljunggren uppträda som drottning Victoria, lyckligt gift med en shejk sen hon nobbat en svart man som Palme utsett som gemål? Eller för att jag själv uppträder som tv-presentatör med två blågula flaggor utstickande ur öronen?

[IMAGE: 167.png] Och nu över till vädret.

Eller för att vi presenterar en kunglig oäkting som kräver att bli regent före Victoria, Knut Bengtsson från Tranås,  ”Kung Knut” kallad.

[IMAGE: 168.png] Kung Knut.

Jag vet inte. 
     Hur som helst blir folk obegripligt upprörda. Producenten för programmet får ett hakkors sprayat på sin villafasad, en producent får ett kuvert med avföring i sin brevlåda, själv skaffar jag hemligt telefonnummer efter ett antal anonyma hot.
     Fotnot: Detta är decennier innan nättrollen har kravlat fram ur sina hålor, träskmänniskorna har långa anor.
     Samma sak händer med nästa tv-engagemang, ett program som heter ”Kvällsöppet”. Där stoppas vi efter två program på grund av ”alltför stötande inslag”.
     Uppenbarligen är det lätt att stöta sig med det svenska folket, eller delar av det. Vilket ska visa sig med brutal tydlighet lite senare det här året. 
[UNHANDLED: indent]
Men innan dess skriver jag min tredje bok, en experimentell bildtextroman med titeln ”Persona Non Grata”.  Undertiteln är ”Romanen som process”.

[IMAGE: 103.png] varför skulle jag förneka det vackra inom mig
bara för att det är bestialiskt

Boken är i lp-format (efter modell från vår Londonbok). På sista insidan ligger en vinylskiva. På skivan läser jag en egen text som spelas in i elektronmusikstudion Fylkingen och ackompanjeras av musikern Sten Hansson: ”Dina fotspår utplånas framför dig.” 

Boken blir också katalog till min separatutställning på Moderna Museet. Den ges ut på Bo Cavefors Förlag i samarbete med museet. 
     En avsiktsförklaring:

***


---

## Page 68/276

[UNHANDLED: poem]

***

Boken är en enda lång, manisk uttömning, en febrig semantisk syndaflod. Uttryck staplade på varann, avbrutna, korsfästa, verbala snitt ur hjärnbarken. Förmodligen en korrekt version av mitt tillstånd vid den här tidpunkten. Jag vet inte vad jag har skrivit, det har forsat ur mig under en räcka sömnlösa dygn i vindsvåningen på Skeppargatan. Klas Östergren, den tidigare nabon, beskriver förmodligen flödet hyfsat korrekt i sin recension i DN:

”Texten är som om författaren matat en atombomb med essensen från modernistiska hjärnor och låtit den krevera i en självskrivande dator - associationerna tar aldrig slut, reaktionerna löper fram över sidorna i ett språk som förintar, utplånar sig själv. Läsaren är helt utlämnad. På en enda sida hinner Börjlind riva ner alla begrepp och normer som man överhuvudtaget orkat bygga upp: ”Jag orkar inte hålla fast allt det jag benämner.” Som blåste man ut väggarna i ett hus: där står en och duschar, en annan sitter på dass,  en tredje ligger på sängen och masturberar och en liten flicka gråter ner i läxboken. Konfrontationen blir total. I boken finns också en vacker bild på Friedrich Nietzsches dödsmask. 


[IMAGE: 132.png] Sjukdom är till salu.

Nietzsche gick loss på Västerlandets hela system av moral och försökte riva ner det så gott han kunde med sin filosofiska slägga och lyckades väl ganska bra med det. Börjlind i sin tur går omkring i dom rykande ruinerna efter tysken, på gott och ont. Han hittar bland spillrorna ett trasigt och misshandlat begrepp här och ett där och han plockar upp dom för en granskning. Sen samlar han ihop bråten i en hög, häller bensin på hela rasket och tänder på. Hela hans textmassa är ett referat från anarkisternas krigsdans runt detta moraliska bål.”

Det finns andra omdömen: ”En verbal diarré av sällan skådat slag” är ett av dom.


---

## Page 69/276

Ett slumpvis fotosnitt ur boken:

[IMAGE: 303.jpg]

På andra ställen i boken är språket sorgset och sökande:

[UNHANDLED: poem]

***

Droppvis kommer gåtfulla syner:

” ... ur sitt glittrande strupformade svarta hål väver spindeln sina grymma logaritmer, tråd för tråd till ett åderverk av bestialiska uppdrag ... med en obekymrad sekund kvar av ett fritt liv svävar insekten in i slakthuset ... sakta gungar spindeln fram mot den feta uppsvällda nattfjärilen, trådarna vaggar rytmiskt i takt med vingarnas sjungande dödsångest, målmedvetet griper det krälande djuret sitt pulserande offer och punkterar buken med sina välslipade knivar, ljudlöst äter sig den ludna hungern in i kroppen ... några få färglösa droppar slår i golvet som helgmålsringningar ... ” 

[IMAGE: 104.png] I varje regnbåge pekar jag ut svart.

Fotot av mig i boken föranleder en upprörd kritiker att förklara hela boken som en enda lång herointripp: ”Det mest uppenbara beviset är Börjlinds egna ögon! Sjuka ögon!” Sanningen är att en begåvad tv-maskör, Elisabeth Ekman, har målat ”ögon” på mina slutna ögonlock. Vi ser det vi vill se och blundar oss in i glömskan.

[IMAGE: 156.png] det är inte dom utslagna som ska in i samhället
det är dom inslagna som ska ut


***

- Du är så gränslös hela tiden.


---

## Page 70/276

Det är en kvinna som säger det. Hon heter Monica Nieckels och är intendent på Moderna Museet. Vi sitter i hennes rum och diskuterar min kommande separatutställning ”Persona Non Grata”. Hon är curator för den, en sval och begåvad vän. 
     Den 15 oktober är det vernissage. Utställningen är delvis inspirerad av amerikanen Edward Kienholtz makabra miljöinstallationer. Jag har tillägnat den ”byfånarna, som fyller förväntningarna med fisk”.

[IMAGE: 186.jpg]

I inbjudan till utställningen skriver museet: ”Den svenska skräckkammaren gestaltad i fem psykiska och fysiska miljöer. Ljud, ljus, lukt, film, video. Följ ankarkättingen från framsidan.”
     Dom borde ha skrivit ”från framtiden”.
[UNHANDLED: indent]
Jag föreslår att jag vid vernissaget ska grävas ner utanför museets huvudingång med bara huvudet ovanför marken. Istället för en drink. Det funkar inte av ”säkerhetsskäl”.  

Utställningen blir min slutgiltiga och fullständiga manifestation av allt jag har lagrat. Vreden, frustrationen, sorgen. Allt väller ut i den enorma Torpedverkstaden. Fyra stora salar och en gigantisk hall fylls med mitt inre kaos. Jag skapar utställningen under starkt fysiskt tryck. Allt görs på plats. Allt är där och nu. På insidan av mitt pannben har jag ristat in den brasilianske dokumentärfilmaren Ruy Guerras svar på varför han gör så grymma filmer.
     - Jag vet inte hur vägen till en bättre värld ser ut, jag kan bara beskriva vad som händer om vi inte hittar den vägen.

Direkt innanför dörrarna till utställningen finns en stor vit vägg. Där har jag målat i svart: ”J´accuse!”. Emile Zolas berömda ”Jag anklagar!” När konstnären Carl-Fredrik Reuterswärd besöker utställningen viskar han till mig att det hade varit intrikatare om jag hade skrivit ”Jag beklagar!”.
     Helt rätt.
     Längs väggarna ligger ”kroppar” insvepta i svart plast.

I ett av rummen täcker jag golvet med gnistrande stålskivor lagda på tegelstenar. På väggarna hänger långa selar med brinnande värmeljus. I högtalare hörs dova hjärtslag. Fyra blå polissirener sitter i takhörnen. Mitt i rummet placerar jag en kuvös. I kuvösen ligger ett naket spädbarn, ett tickande tidtagarur och en levande liten boaorm som snirklar runt barnet.

[IMAGE: 106.png]
[IMAGE: 107.png]
[IMAGE: 108.png]

***


---

## Page 71/276

[UNHANDLED: poem]

***

I ett annat rum, ett trångt rum, bygger jag ett runkbås. Dofter av tigerbalsam och Paco Rabanne ringlar runt. Betraktarna står framför en gallerförsedd tv-monitor mitt i rummet. På en liten hylla står en rulle toalettpapper. På skärmen onanerar en man tills det går för honom. Den inverterade kvinnoförnedringen.   
     Onaneringen går på repeat.

[IMAGE: 109.png]

Ett annat rum kommer man upp till via en trästege. Rummets väggar är helt inklädda med böcker, fastnitade i omslagen så att boksidorna vaggar i den svala vinden från en fläkt. Mitt i rummet står en nersliten läderfåtölj. I fåtöljen sitter en man i jacka utan huvud. På hans vita t-shirt syns blodfläckar. Hans armar vilar mot armstöden, två brödknivar är huggna genom händerna. Ur hans kapade strupe hörs den tyska statsterroristen Ulrike Meinhofs röst: ”This is Ulrike Meinhof, speaking to the inhabitans of earth. You must make your death publik.” 
     Mannen har läderboots på sig.

[VIDEO: https://www.youtube.com/embed/QejIGYWjvMw]

I en av de stora hallarna bygger jag en tv-vägg. 30 apparater ställda på varann, alla med sönderslagna skärmar utom två. I den ena uppträder en Fågelskrämma, gestaltad av skådespelaren Sten Ljunggren. Han framför min dikt ”Sverige är inte Sverige.”

[IMAGE: 130.png]

I den andra visas en film som heter ”Från Strand till Strand”. Jag har ställt upp en videokamera längs bak i den sista tomma t-banevagnen innan avfärd från Farsta Strand och låtit den filma tills tåget når slutstationen Hässelby strand och vagnen töms igen. Filmen dokumenterar vad som händer i vagnen under resan från strand till strand (den är något mindre tråkig än tågfilmen till Köpenhamn).

[IMAGE: 158.png]

En annan stor vägg i samma hall har jag klätt in med vita plastmasker. Jag har värmt alla maskerna några sekunder i en het ugn, vilket deformerat deras utseende. Över alla maskerna har jag sprayat den svenska flaggan, kraftigt gult och blått. 

[IMAGE: 112.png]
[IMAGE: 113.png]


---

## Page 72/276

Nedanför maskerna står en telefon. När besökarna lyfter på luren spelas det upp ett äckligt anonymt telefonhot som jag har fått, en man som avser att skära av mina testiklar en mörk natt. 
     Så mörka nätter finns inte.

Ett stort rum innanför hallen täcker jag med torr jord, som en upptrampad cirkusmanege, och låter min kompis Ove Enervald måla upp en hel vägg i blank fyrfärg med glada, vackra femtiotalsmänniskor, en klichéfamij som badar och spelar tennis. Den är målad på vita, perforerade masonitskivor. 

[IMAGE: 114.png]

Väggen mittemot pryds av en gravt missbildad familj, dominerad av en skiapod.

[IMAGE: 115.png]

Mitt i rummet har jag placerat en träpiedestal med en glaskub på. Innanför glaskuben ligger en äkta hjärna (dock inte av mänskligt ursprung, det är en kalvhjärna). Under utställningens gång bildas vita likmaskar i hjärnan. 

[IMAGE: 116.png] Frågor på det?

Tillsammans med frilansfilmaren Bertil Larsson gör jag en 13 minuter lång film om utställningen, med musik av Stefan Nilsson. Den visas senare i museets biograf och på  konstfestivaler runt om i Europa. Här är en nedkortad version:

[VIDEO: https://www.youtube.com/embed/aSxFIQ3gYFo]

I utställningsprogrammet ingår en filmserie i museets biosalong. Jag visar bland annat följande filmer:

Dr Caligulas kabinett-  av Robert Wiene.
Chelsea Girls - av Andy Warhol.
Lot in Sodom - av Dr John Sibley Watson.
Freaks - av Tod Browning.
Nosferatu, vampyren - av FW Murnau.
Golem - av Paul Wegener.
Corner in wheat - av DW Griffith.
Regen - av Joris Ives.
Den analusiska hunden - av Bunuel/Dali.

I biosalongen framför jag soloföreställningen ”TAKE OFF - att publicera hjärnklostret”.  Där har vi också en föreställning som heter ”VESUVIO LEVER - SAMHÄLLET DÖR”, med mig själv, Per-Eric Söder, Bruno K Öijer och Leif Elggren. 

Så ser totalprojektet ”Persona Non Grata” ut.

Och så här skriver DN:s konstrecensent Leif Nylén om utställningen (och utställningskatalogen/boken). Artikeln är intressant, eftersom Nylén är en av dom människor som i många år starkt vurmat för ”politiskt engagerad konst”, det jag och Carsten alltid har värjt oss emot:


---

## Page 73/276

”I ”Persona Non Grata” låter Rolf Börjlind sin vision av tillvaron explodera rätt i ansiktet på betraktaren, samtidigt som han bemödar sig om att blockera alla upplevelsemässiga reservationer eller nödutgångar. Så nöjer han sig inte heller med bara en teknik eller ett enda material - ”Persona Non Grata” rymmer både en utställning, en bok och en grammofonskiva, plus videoband, film, teater. Det är en estetisk manifestation vars ursinniga totalitet knappast liknar något annat i den svenska samtidskulturen utom möjligen Öyvind Fahlström.
     Utställningen finns på Skeppsholmen, i ett annex till Moderna Museet. I dess mörklagda inre har Rolf Börjlind byggt upp ”fem psykiska och fysiska miljöer”, deras teatrala chockverkan och erotiskt-sadistiska metaforer har mer gemensamt med historiska surrealistutställningar än med 70-talets utstuderat torftiga ”enviroments”.

[MORE]

***

Facit: ”Persona Non Grata” blir mitt konstnärliga credo. Testamentet över det som började med en hängd konstnär på en dansk strand och jagade mig hudlös genom dadaismens och anarkismens gränder in i nutidens makabra ångest.
     Nu är jag vid vägs ände. 
     Nu är jag tvungen att pausa, kroppen säger ifrån igen, hjärnan är tömd, hjärtat är urlakat.
     Jag är trött.
     Min familj tar stryk.

***

Pausen blir tyvärr inte så lång. Jag bjuds på lunch av journalisten Staffan Heimersson, på Kulturhuset. Han är redaktör på Aftonbladets relativt nya kulturbilaga Magasinet och vill att jag och Carsten ska göra elva satiriska helsidor för tidningen.


---

## Page 74/276

Själv kommer jag direkt från ett lantligt bastumöte med ledningen för Sveriges kärnkraftsindustri. Dom har bjudit in mig och Lars-Ragnar Forssberg. Anledningen är den kommande multiföreställningen på Dramaten som går under namnet ”Stormen”. Forssberg och jag ska skriva en del av föreställningen, som avser att vara kärnkraftskritisk. Bastumötet syftar till att påverka oss i en annan riktning. Mat, sprit och het ånga ska få oss vänligare inställd till kärnkraft. 
     Det lyckas inte så bra. 
     Däremot avslöjar mötet hur skrämmande renons maktens toppar är när det kommer till kultur. Alkohol och bastu har ju en förmåga att lösa upp tungor och släppa ut både ignorans, fördomar och förakt. 
     Ett nyttigt möte, i den bemärkelsen.
     Och Forssberg och jag skriver vår antikärnkraftspjäs till Dramaten: ”Död man kör sin häst i sken”.
[UNHANDLED: indent]
Carsten och jag tackar ja till Heimersson och Aftonbladet. Satirserien döps till ”STRUPTAGET - ÖPPEN SIDAS NYA SERIE LIVSÖDEN”.  
     Men elva helsidor hinner bara bli åtta, sen bryts vårt kontrakt. Orsaken är en fingerad intervju med statsministern Thorbjörn Fälldin. 
     Innan dess publiceras ett antal andra fejkade intervjuer.

[IMAGE: 118.png] Björn Borg.
[IMAGE: 119.png] Pehr Gyllenhammar.
[UNHANDLED: indent]
Rolig info: På Volvos bilfabrik i Göteborg klistras intervjun med Gyllenhammar upp på ett antal pelare i maskinhallen. Av arbetarna.

[IMAGE: 120.png] Ingmar Bergman.
[IMAGE: 121.png] Kerstin Thorvall.

Den fingerade intervju med Kerstin Thorvall kretsar kring hennes självutlämnande böcker. Intervjun, som alla dom andra, väcker bestörtning i vissa kretsar. Främst för att Thorvall själv säger att intervjun fått henne att sluta vilja skriva och flytta utomlands (jag har under årens lopp fått ”försvara” just den intervjun i högre utsträckning än dom andra). I en debattartikel i DN går tre kvinnor till rasande attack mot intervjun och mig under rubriken ”Varför angripa en försvarslös?”. Enligt kvinnorna ”tyder satiren på att kvinnoförtrycket hårdnat och att kvinnokampen går in i ett nytt skede”. 
     DN:s kulturchef Jörgen Eriksson står upp för satiren på ett förtjänstfullt sätt, kommenterar kvinnornas utfall och konstaterar helt sonika: ”Det är till att ha sinne för proportioner.”

Fotnot: På tal om självutlämnande böcker skulle jag rekommendera ”La Casita” av Inga Ehrström. En brutal skildring av författaren och hennes psykiskt allt sjukare dotter, ensamma på en ranch i Argentina. Boken är en bekännelseroman, skriven ett decennium innan Thorvalls böcker kommer ut, en outhärdligt svart och utlämnande skildring av ett mor-dotter-förhållande. Fantastiskt bra!

Så trycks den beryktade intervjun med statsminister Thorbjörn Fälldin. 

[IMAGE: 122.png] Thorbjörn Fälldin.


---

## Page 75/276

”Vem är han? Egentligen? Vet vi det? Hur roterar hans inre? Är han en reklamprodukt? Ett massmediaoffer? En människa som slaktats på politikens altare? Vad tänker han på? Tänker han? Egentligen?
     Frågor som studsar i mitt huvud när jag svänger ner mot det tysta grå huset. Jag är vid Marielund - den beryktade privatkliniken, djupt inne i Sörmlands mörka skogar. Huset är slitet, fasaden har flagnat. Bakom små fönster skymtar skrämda ansikten som försvinner när jag närmar mig. Jag går in genom den trötta porten, tittar upp på den nötta devisen: ”Hit, men inte längre!” Miljön är deprimerande. Blommor av blå plast. Halvskumma korridorer. Här och där varelser som hastar in i skuggan.
     Plötsligt ser jag en grupp människor sakta röra sig mot mig. Jag stannar upp. I det svaga ljuset från ett avlägset takfönster kan jag urskilja deras ansikten. Längst bak går en läkare med en spruta i handen. Han verkar orolig.
     Två stabila sköterskor flankerar en böjd, stapplande figur. Jag stelnar ofrivilligt. Jag tittar på figurens spenatgröna tvångströja. Jag tvingar mig att tänka klart: detta är alltså mannen som skulle detronisera socialdemokratin. Som skulle vinna folkets förtroende. Driva Palme till vansinne. Och centern till makten. Detta är alltså mannen som skulle åstadkomma vad ingen åstadkommit på 44 år. Mannen som lyckades!
     Nu sitter han på en avlägsen, isolerad privatklinik. Hans liv är en ruin. Han har genomgått ett otal identitetskriser. Hans kropp skakas av elchocker. Hans schizofreni skakar regeringen. Det som absolut inte fick inträffa har inträffat: Han har blivit den han skulle spela - Thorbjörn Fälldin.
     Jag går fram till gruppen. Hans ansikte är bekant och ändå obekant. Han är nergången, slut. Läkaren förklarar att natten varit upprivande. Energikommissionens majoritetsbeslut har härjat hans mardrömmar. Hans krafter är på upphällningen. Han behöver vila. Det dröjer ett par veckor, minst, innan han är tillbaka igen, förklarar läkaren. 
     Jag harklar mig. Thorbjörn rätar upp sitt huvud, får syn på mitt presskort. Som en primalreflex dras munnen isär och ett skevt leende förkunnar: ”  ...  en röst på centern är en röst på framtiden!” Han sjunker ihop i en rullstol. Han skakar, knäskålarna smattrar mot varann.
     Jag tittar på läkaren som diskret har skjutit sprutan i Thorbjörns axel. ”Nu blir han sig själv om en stund” säger läkaren. Under tiden rullar vi bort till Thorbjörns rum. Det är litet, men smakfullt madrasserat från golv till tak. Genom panoramafönstrets diskreta plexigaller ser Thorbjörn ut över en vacker slänt. På slänten har kliniken låtit bygga upp en exakt kopia av gården hemma i Ramvik. På helgerna klär personalen ut sig till Solveig och Grannarna och Thorbjörn sitter framför plexigallret och kör traktor i fantasin, brummar och skäller.


---

## Page 76/276

[MORE]

***

Så ser alltså den fejkade intervjun ut. En intervju som Fälldin hävdar att ett flertal personer i hans närhet inte har uppfattat som påhittad. Alltså autentisk? Vem umgås Fälldin med? Själv kommenterar han satiren så här: 
     - Aldrig har jag varit så upprörd! Det är det värsta påhopp jag någonsin har varit med om under min tid som politiker! 
     Han borde ha blivit påhoppad för betydligt mer konkreta saker. Sin moral, inte minst. Inför valet 1977 sätter han sin egen mamma i pant på att han aldrig ska starta ett kärnkraftverk. Så fort han har fått rumpan på taburetten är det just det han gör. ”Under oerhört stor vånda.” 
     Så var det med den mamman.  
[UNHANDLED: indent]
Bakgrund till satirerna: Jag gör en mycket grannlaga research kring varje person jag porträtterar. Läser all tillgänglig information, pratar med människor i personernas närhet, fiskar upp ”skvaller”. Inför porträttet av Fälldin kommer jag över en internrapport från ett möte i Centerpartiets ledning. På mötet drar deras strateg Gustav Jonnegård upp riktlinjerna för hur dom ska hantera Olof Palme i dom kommande debatterna. Planen är att medvetet profilera Fälldin så att han framstår som Palmes raka motsats - den långsamme och eftertänksamme mot den rappe och snabbtänkte. Man vill förstärka en del av Fälldins drag och tona ner andra. Förändra hans personlighet en aning. Detta ligger till grund för satirens utformning av Fälldin som ”schizofren”. 

[IMAGE: 123.png] Hans Ericson.

Påföljande intervju görs med transportbasen och fackpampen Hans Ericson, en man som arbetar hårt på sin image som stenhård machoman. 
     Den inleds så här:

”Reeperbahn, strax efter midnatt. På Queens - en exklusiv nattklubb för internationella transvestiter. Sugande reggaemusik dunkas fram på självlysande bensinfat. Dansgolvet vaggar av män som kvinnor. Speglar i taket, röda spotlights genom röken. Parfym och svett, skratt och skrik. Blänkande kroppar och en stämning som febrigt piskas uppåt, uppåt!


---

## Page 77/276

Jag sitter nersjunken i en hjärtformad sammetsalkov, belyst av havsgröna snäckor. På det låga marmorbordet tronar ett stearinljus i form av en brudklädd fallos. Till vänster om mig den extatiska orkestern, till höger ett lysande akvarium med elektriska ålar. Mitt emot mig - Storfursten! Järnhanden! Diktatorn! Pampen med stort P - Hans Ericson!
     - Kalla mig Dolores, det gör dom andra flickorna!
 Hasses röst är ovanligt ljus, feminin. Hans örhängen gnistrar i lågorna. Den svaga lockande doften av söt parfym tränger  genom röken. Han har lagt tunt rött på läpparna, lite rouge på kindvalven: Dolores, vad gör du här?
     - Träffar motståndsmän! Hahaha, nä, ett litet inneskämt som vi drar på kontinenten. Nä, jag kopplar av mansrollen, kort och gott!
 Hasse verkar i fin form. Ögonfransarna smattrar. Plasttulipanen i håret gnistrar vit och sensuell - en gåva av Sten Andersson. Hasse har nyss firat 50-årsdag. På Grand Hotel, spegelsalen. 200 personer! Med mörka paletåer, pälsar, limousiner och lackskor. Sjötungsfilé med chablissås, anka med persikor, portvin. Lasse Lönndahl och Charlie Norman. En lysande uppvaktning av en av arbetarrörelsens största personligheter. En centralgestalt inom LO. Ett unikt och storslaget arrangemang, frivilligt påkostat av det rika generösa Transportarbetarförbundet. Men också en tillställning som mött hård kritik, just för dess extravagans: Dolores, vad svarar du på det?
     - Bullshit! Rakt på sak! Det är helt naturligt att ett förbund som Transport hyllar sin ledare på hans 50-årsdag. Det är en gammal tradition som jag har väckt upp och som jag har beslutat fortsätta med. Nästa år till exempel, då fyller jag 51 och förbundet har bokat in Riddarsalen för en liten privat fest igen - 800 gäster, ombud, vänner, motståndsmän och Gunnar Sträng!”

***

Intervjun hinner tryckas innan Aftonbladets ledning får frossa. Hela upplagan makuleras till en kostnad av 650.000 kronor, tv visar grävskopor som dumpar tidningarna på en soptipp (intervjun publiceras senare i tidningen Arbetaren och den danska tidskriften Corsaren). 
     Samtidigt går Aftonbladets ledarredaktion ut med en svartinramad svanskrypning som, sett ur ett tryckfrihetsperspektiv, är tämligen motbjudande. 

[IMAGE: 124.png] Fri press?

Eller den här, från husse själv.

[IMAGE: 164.png]

En tid efter satirernas publicering uttalar sig Fälldin offentligt: 

”Det är sant att jag har funderingar på att avgå, att lämna politiken. Alltsedan Aftonbladet publicerade sin så kallade satir om mig har jag funderat över om det är värt priset att delta i det offentliga livet.”

Det är en märklig fundering. Min reaktion är: Vi är inte betjänta av politiker som så fort det låser sig i sakfrågorna tar till den egna bräckliga tillvaron och sina innersta känslor, drar in sin familj, sin mamma och sitt plågade samvete. Tage Erlanders torra kommentar är befriande: 

”Fälldin bör lägga sina egocentriska funderingar åt sidan och koncentrera sig på att styra landet i stället.”


---

## Page 78/276

Kort därefter åtalar statsministern Aftonbladet för den fingerade intervjun. Tidningen försvaras av den slipade silverräven Hans Göran Franck. Fälldin förlorar målet och får betala 1 krona i skadestånd. Fyra månader senare avgår han. 
     Nationalmuseum köper in Carstens satirporträtt.

Om porträtten i Aftonbladet: Intervjuerna får ett enormt genomslag. För varje ny intervju som publiceras väller vrede och upprördhet in över landet. Det finns inte en kultursida i hela Sverige som inte reagerar. Eller ledarsida heller, för den delen. Så här skriver ledarskribenten Gustav von Platen i Svenska Dagbladet:

”Börjlind använder grova, grymma och groteska effekter i sina nidporträtt. Han är skoningslös i sin karikatyrteckning. Hans stil är suggestiv, han behandlar svenska språket med iskall briljans, hans nästan surrealistiska fantasi är ovanlig och uttrycksfull. Men han saknar den mänsklighet som måste finnas hos varje god satiriker. Det han gör blir ofta grovt och inte sällan smaklöst. Nästan alltid för elakt.” 

Den giftige skribenten Stig Ahlgren skriver: 

”Börjlind, med alla sina skavanker och sin själs maniska kretsande kring pottor, dass, samlag och madrasserade celler är en oförneklig satirisk begåvning som med ett svart raseris skrivarglädje kastar sig över och lemlästar sina offer och sådana begåvningar är det ont om.”

”Ett svart raseris skrivarglädje”...varför inte? För att skriva dräpande satir bör man inte vara belastad med empati. Inte heller ödmjukhet är en tillgång.
     Snabbt myntas i media uttrycket ”s.k. satir”. Underförstått: inte ”riktig” satir, utan en depraverad variant (min samlingsvolym 1983 får namnet ”s.k. satir”).
     Själv omnämns jag allt oftare som ”den herostratiskt ryktbare Rolf Börjlind”- alltså ryktbar för ett illdåd. Proportionerna blir så småningom löjliga. Det är trots allt bara fejkade intervjuer, inte beväpnade attentat. 
     Det genererar också andra lustiga effekter. Tidskriften Den Svenska Marknaden listar 393 personer som är viktiga opinionsledare i Sverige det här året. Högst upp återfinns den hårdföre industrimannen Curt Nicolin. På plats tre står ”Rolf Börjlind, han med satiren.”  Günter Wallraff placeras på plats 6.
     Och: Carsten har en utställning i Skåne. På vernissaget kommer Hans Werthén, tung industriman och vd på Electrolux, fram till Carsten och viskar: ”Jag tycker mycket om ditt måleri, dina tavlor, men håll dig undan från den där Börjlind.”
     Förbryllande. 
     Vad tror dom att ”den där” ska göra?
 Mer skoj: Ett stort antal ”kulturpersonligheter” börjar göra egna fingerade intervjuer med mig i olika publikationer. Förmodligen i ett försök att visa hur nedrigt mitt stilgrepp är, jag ska få smaka på min egen medicin. Lars Forsell gör ett halvpatetiskt försök i Expressen. Roligast är nästan DN:s legendariske tecknare Ströyer:

[IMAGE: 133.png]

Även intelligensreserven är på tå:

[IMAGE: 161.png]
Brevet innehåller en studie i svart:


---

## Page 79/276

[IMAGE: 165.png] Obs: Ej självporträtt.

Inget av detta bekommer mig. 
     Däremot reagerar jag när det kommer till skarpt läge. När Thorbjörn Fälldins åtal mot min text drar igång. Då kryper det fram för mig både oväntade och obehagliga reaktioner. Från människor som jag har haft stor respekt för innan. Jan Myrdal, till exempel (kinaproselyten som vid det här laget samarbetar med Svenska Dagbladet och Arméstaben) skriver ett närmast devot personligt brev till Fälldin. 
     Bland annat:

”... Det är korrekt att gå till domstol. Talet om att Du som statsminister av taktiska skäl inte bör åtala är nys. Det är domstolens - juryns - sak att avväga hur mycket mer Du och andra offentliga personer ska behöva tåla av personangrepp. Såvitt jag förstår kan man i allmänhet säga att Du är ”ohederlig” utan risk för efterräkningar liksom man om mig kan skriva att jag är en ”skitstövel”. Någonstans strax därbortom går gränsen. Med vänliga hälsningar. Jan Myrdal, Fagervik.” 

Även Jan Gehlin (ordförande i Svenska Författarförbundet) stämmer in i fördömandet av min text.
     Det är människor som jag i min naivitet trodde var utomordentligt måna om att skydda tryck- och yttrandefriheten i vårt land. Inte värna om polityren.
     Så icke.

I hela tumultet kring satirporträtten finns det en särskilt rakryggad person: Staffan Heimersson på Aftonbladet. När han inser att loppet är kört skriver han ett nytt avtal med Carsten och mig som garanterar oss ersättning för ytterligare elva helsidor. Som han vet aldrig kommer att göras. Hans bevekelsegrunder är förmodligen skam över sin egen tidningsledning. 

Fotnot: Den engelske historikern Peter McArthur skriver: ”En satiriker upptäcker obehagliga saker om sig själv och säger det om andra människor.” 
     Undran: Gäller det för Jonathan Swifts anspråkslösa förslag också? Var han personligen intresserad av att mörda fattiga barn och tillreda dom som delikatesser på sitt matbord? Med en öl till?
     Jag tvivlar. 

Egen reflektion över mina satirers brutala effekt: Jag använder namns nämnande. Satir har förekommit genom hela historien, så också i vårt land. Strindbergs ”Svarta Fanor” är ett lysande exempel. Men den satiren har nästan undantagslöst byggt på att man satiriserar karaktärer som ”alla” vet vilka dom är, men som inte nämns med namn. Jag nämner namnen. Effekten blir råare, utpekandet allvarligare. Men satirens avsikt är inte att linda in. Den arbetar med det plumpa och överdrivna, det skoningslösa, i avsikt att demaskera ett eller annat. Har alltid gjort. Den utmanar naturligtvis ”den goda smaken”, men också den anständiga samtalstonen. Satir handlar ofta om att ”gå för långt”. När nån går för långt vågar andra följer efter halva vägen och då är den gamla gränsen bruten.
     Eller som redan Seneca d.y. visste:

Mänskligheten kan delas in i två grupper:
En som går före och uträttar något 
och en som går efter och klagar på att det inte uträttas på ett annat sätt.


---

## Page 80/276

Dikt till min dotter Sari det här året:

***

[UNHANDLED: poem]

***

Min satir föds ur ett ursinne. Eller åtminstone ur en grav upprördhet. Den är inte i första hand ute efter att roa eller underhålla. Den har ett syfte bortom det. Skrattar man, eller ler, är det en bonus. Får man syn på nåt man inte har sett eller tänkt på är det värt mycket mer. Blir man upprörd har jag träffat rätt.
     Det är orsaken till att jag aldrig ställer upp i det otal ”tävlingar i bästa satir” som anordnas vid den här tiden.
     Satir är ingen tävling. Det är ett legalt vapen.

***

Radioprogrammet Obs Kulturkvarten har startar en programserie som heter ”Tystnad i Sverige”. Politikern Per Ahlmark och chefredaktören Gunnar Fredriksson har svarat för det två första inslagen. Nu blir jag ombedd att göra en personlig kommentar till ”satiraffären” som ett tredje inslag. 
     Varför inte? 
     Jag väljer att utforma det som ett privat statement och framför det själv i P1, stillsamt ackompanjerad av Stefan Nilsson. Jag framför det på skånska, en dialekt jag behärskar fullt ut. Här ett litet röstprov på inledningen: 

[VIDEO: https://www.youtube.com/embed/X6G6xRjeB04]

Sågspånen har sakta lagt sig till ro i nationens urblåsta kranium. Fradgan har torkat i dom insiktslösas mungipor. Enfaldens lansiärer har stupat vid väderkvarnen. Den goda smakens senila fågelskrämmor har vädrat sina skröpliga fördomar.


---

## Page 81/276

[MORE]

***

Så sätter jag punkt för eländet.

[IMAGE: 166.png]

***

1978 inleds brutalt. Den kidnappade italienska politikern Aldo Moro mördas av Röda Brigaderna, en italiensk motsvarighet till RAF (Rote Arme Fraktion) i Tyskland - statsterrorister som hoppas att via våld utlösa övervåld som i förlängningen ska demaskera polisstaten. 
     Det är en utsiktslös taktik.
     Lockande, i sin desperation, sin vägran att delta. Lockande för somliga, som mig själv. Under en period är jag fascinerad av Ulrike Meinhof, en av ledarna för RAF, av hennes obönhörlighet. Jag känner ett samröre. Det släpper när det civila motståndet övergår i kalkylerade mord. 
     När våldet får ett egenvärde.
     Vi romantiker håller oss gärna undan det.
[UNHANDLED: indent]
Det här året kommer jag och Bruno K att göra en lång resa genom heta vindpinade sydstater i USA, läsa poesi på Jack Kerouac School i Boulder och hinna med en magisk avstickare till Mexico. 
     En annan resa går till New York. Jag träffar svarta män med långa svajande nålar i svålen och prövar kokain för första gången, vilket resulterar i att jag slår pianisten Staffan Scheja i schack. Allt en del av en radiodokumentär för Sveriges Radio.


---

## Page 82/276

Men året börjar med den ärevördiga teatern Dramatens första satiriska kabaré - ”ÖPPEN LOKAL - KLACKARNA I TAKET!”. Jag, Lars-Ragnar Forssberg, Jan Guillou och trubaduren Finn Zetterholm är huvudförfattare. Gästförfattare är bland annat PC Jersild, Lars Molin, Lars Ardelius och Margareta Garpe. I ensemblen ingår Kjell Bergqvist, Tommy Körberg, Lars Amble och Liz Nilheim. Sören Brunes står för en fantastisk scenografi!

[IMAGE: 316.png] Observera min tröja, treinta y ocho, min ärevördiga Pamplonaklassiker. Still going efter 15 år.

Till radioprogrammet Kabaré Öppen Kanal bildade Mikael Wiehe sin Kabaréorkester. Musikerna var bosatta i Malmö. Nu behöver vi en fast stockholmsbaserad orkester. Jag har lyssnat på jazzfusionsgruppen Kornet, unga musiker från Norrland, och känt att det skulle kunna vara ett spännande inslag i ett satirsammanhang. Jag ringer deras trummis Åke Sundqvist och frågar om dom skulle vara intresserade av att vara husband på en kabaré på Dramaten under våren. 
     Det är dom. 
     Det blir inledningen till ett mycket långt musikaliskt samarbete med både Sundqvist och Stefan Nilsson (på ett privat plan blir det också upptakten till ett antal  vänskapsförhållande som står sig än idag, 42 år senare, djupast med Sundqvist). 
[UNHANDLED: indent]
I Dramatens programblad för årets föreställningar skriver Lars-Ragnar och jag några fejkade recensioner av vår egen föreställning, undertecknade av framträdande kritiker. Den fruktade Bengt Jahnson på DN inleder sin text så här:

”Jag träder ut ur Nybropaviljongen och fukten från Nybroviken som slår emot mig övertygar mig: jag är vaken. Det är numera en sällsynt känsla efter att ha bevistat en Dramatenföreställning.” 

Kabarén går mycket bra, beläggningen är över 90%. 

***

Strax efter kabarén ber Expressen mig att recensera en fotoutställning av stillbildsfotografen Hans Gedda - porträtt av makthavare, politiker, biskopar. Gedda har stort renommé. Utställningen tar plats i ett antal mondäna källarvalv i Gamla Stan. Min text får rubriken ”Sataniskt - om rasen kändisar” och inleds så här:

”I den första halvtrappan ner hänger en silverskimrande helbild av Alice Timander, premiärneurotikernas galjonskropp - jag småskrattar, porträttet avslöjar hur lätt kändisjournalistik övergår i lyteskomik, förmodligen helt omedvetet.”


---

## Page 83/276

[MORE]

***

Tommy Körberg och jag har fått bra kontakt efter kabarén på Dramaten. Vi åker med våra familjer till Irland för lite semester. Tommy har tidigare under året turnerat med en uppsättning irländska sånger i Sverige och är väl bekant med den digra visskatten. 
     Resultat 1: I princip vartenda pubbesök slutar med hänförda lokalbor som andäktigt lyssnar på Tommys märgfulla tolkningar av deras älskade sånger. Vi bjuds oavbrutet på Guinness, till stängningsdags. 
     Resultat 2: Varje morgon vi kommer ner till bageriet bjuds vi också på ett glas av den mörka, mustiga drycken. Tommy går upp 8 kilo under resan. 

[IMAGE: 293.png]

Tips från en irländsk bartender: skummet på en Guinness måste vara så fast att du kan sätta en tändsticka rakt upp och ner i det.
     Vi bor i en liten by som heter Lahinch. En dag får vi för oss att skriva en limerick om vår by och skicka till Gösta Ekman. Problemet är att ”Lahinch” inte är helt lättrimmat. Med benägen hjälp av nationaldrycken lyckas vi till slut pränta ner följande på ett vykort:
[UNHANDLED: poem]

Svindlande poesi.

***

Nu till en mycket lång resa.
     Bruno K och jag har fått ett resestipendium för att söka upp små undergroundförlag på den amerikanska västkusten, förlag som har specialiserat sig på poesiutgivning, på alternativ distribution, på counterculture magazines. 
     Det blir början till en roadtrip som går från San Francisco ner till Skohornsbukten i Mexico, upp till Denver i Colorado via Tombstone och Cochise Stronghold för att landa i New York. 
     Jag ska redogöra för den i form av ett resereportage (det som aldrig skrevs när det borde ha skrivits, mitt fel, Bruno sa: ”Vi kan inte skriva om samma resa båda två, du får göra det.”) 
     Vilket jag inte gjorde. Nu gör jag det, med hjälp av anteckningar, inspelningar, minnesbilder och Bruno.


---

## Page 84/276

My point of view:

[UNHANDLED: poem]

     - Är det du som har skrivit den?
     - Ja.
 - Vad handlar den om?
     Vi har landat på San Francisco International Airport i mitten av juli. Jag har ett oändligt antal flygtimmar i kroppen och står framför en lång, grov polis i tullen. Han har en revolver vid höften och en svart blodhund i ett koppel. Nyss har han öppnat min resväska och lyft upp min bok ”Persona Non Grata”. Nu vill han veta vad den handlar om. Vad ska jag svara på det? 
     - Kärlek, säger jag.
     - Det ser inte ut så.
 Han pekar på en bild i boken, en förhud med ett syfilissår på.
     - Det är en illustration, säger jag. Texten handlar om kärlek.
     Han fäller igen boken.
 - Vad ska du göra här?
 - I USA?
 - I San Francisco.
     - Träffa poeter.
 Han betraktar mig en lång stund. Jag vet inte vad som rör sig i hans huvud. Poeter? Han borde ha hört ordet. Han vänder sig om mot väskan, börjar vända ut och in på innehållet, hittar en blå metallburk med ett vitt pulver i, sträcker ner burken mot blodhunden. Ingen reaktion. 
     - Packa väskan, säger han.
     Jag gör som han säger så snabbt jag kan, ryggen är blöt av svett.

Det första jag ser när jag kliver ut från ankomsthallen är en gigantisk skylt med texten: ”STRANGE GAME”. 
     Kanske bra på gravstenen? tänker jag och går mot dom gula taxibilarna. Bruno är redan där med sin vita resväska. Han har sällskap av en svensk/rumänsk översättare, Pierre Zekeli, som har översatt en del av Brunos dikter till engelska. En mycket begåvad man, på sitt område, och mycket excentrisk, ska det visa sig. 
     Vi sätter oss i en taxi, åker längs en ångande asfaltsremsa in mot San Francisco, 
tanken är att vi ska hänga några dar här, träffa folk, sen hyra en bil och dra söderut. Bruno har fått fram en del adresser till undergroundförlag på västkusten.
     Vi åker direkt till det legendomsusade Vesuvio Café på Columbus Avenue, North Beach. En mycket vacker bar, inpyrd, träinredning, speglar, med små skyltar var Jack Kerouac och Neil Cassady brukade sitta. Det är nästan fullsatt när vi kommer, nästan bara litterärt syre. Namn viner genom luften. Corso, Patchen, Burroughs, Ginsberg, Waldman. City Lights. Vid ett fönsterbord sitter poeten Lawrence Ferlinghetti och spelar schack. 
     En trött servitris ställer ner några öl vid vårt bord och viskar: ”I San Francisco tror alla att dom är poeter. Alla sitter och krafsar ner texter som dom med världströtta ögon sprider runt på barerna ... flera av dom har 6 i handikapp i golf. Kolla vad det står på toaletten.”


---

## Page 85/276

På toaletten står det, snett intill spegeln: ”San Francisco had one good poet - he hung himself.”
     Jag dricker ur min öl och känner mig utanför allt det här just nu, jag är trött, försöker vända dygnet, hitta en utgångspunkt, jag vill härifrån.
     Vi delar på oss. Bruno tar in på Skyway Hotel i Red-Light District för tre dollar natten, Zekeli vill bo på Lafayette på Hyde Street för femton dollar natten. 
     Själv tar jag in på St Pauls Hotel i ett kineshus. Det kostar sex dollar. 30 kronor. Det märks direkt. Extremt trångt rum, bakteriematta på golvet, bruna fula tapeter utan tavlor, lukt av kall, äcklig rök, unken värme: ett klassiskt ångestrum.  
     Jag lägger mig på sängen med blöta, svala handdukar över bröstet, hör avlägsna kvinnoskrik i hallen som blandas med polissiréner, tänker: Hur ska jag kunna sova här? Tar fram pennan, skriver: 

också i natt ska nån vakna 
i rummet intill mitt 
och ligga dödstyst, länge, 
vettskrämd, 
och aldrig kunna berätta 

 Så ungefär.
     Jag blir hungrig, går ut och tar en taxi. Ska träffa Bruno och Zekeli på en kinarestaurang. Chauffören ler när han hör vart jag ska: ”Maten är kass men jazzen är bra.”
     Vad skönt. 

Sitter på kinasyltan med Zekeli. Det är dunkelt, tyst, ingen musik, underliga ögon över borden. Bruno dyker inte upp. Zekeli sätter en dollar på att han redan har mördats på Skyway Hotel (det ligger inklämt mellan en spelhall och en bordell). 
     - Det är slarvigt att gå och mördas just innan vi ska dela hyrbil, det är oekonomiskt, säger han.
     Två timmar senare förlorar han vadet. Bruno kommer. Vi tittar på menyn. Zekeli ska inte ha nån mat. Han viskar:         
     - Döden vakar i hajfenssoppan. 
     Jag beställer en räkrätt och sätter mig i baren. Börjar prata med den avskalade flickan bakom disken, noterar hennes våldsamma ärr på ena underarmen, hennes tunga är blå. Hon är 25 år, har surfat sen hon var sex, påstår att hon har drunknat 
två gånger. Hon gillar en enda sak: att plocka snäckor på Stilla Havets stränder. ”Min man är alldeles för intelligent. Han säger att jag är korkad. Jag vaknar varje morgon för att bevisa att han har fel.” 
     Jag sätter mig vid bordet igen. En kinesisk servitris kommer fram. Zekeli frågar henne:
     - Vad kan en främling ta sig för i den här staden?
     - Åk till den stora parken.
     - Vad gör man i den stora parken?
     - Där finns en biologisk trädgård.
     - Jag är inte intresserad av en biologisk trädgård, jag är intresserad av sex, av mycket unga flickor, det bara är så, flickor tar slut så snabbt.
     - Ska det vara nåt mer?
     - Två Jack Daniels och en kaffe, tack.
     Bruno och jag tittar på varann. Vi anar att Zekeli kommer att ställa till en del.


---

## Page 86/276

En kinesisk servitör dyker upp med mat i händerna. Han ser iskall ut, rör inte en min i ansiktet och ger mig fläsk istället för dom räkor jag har beställt. Han påpekar också att det står folk i kö till vårt bord. Vi blir provocerade och dricker vår kalla, kaliforniska Chablis ytterligt långsamt. Kön till bordet växer, vi njuter av vinet. Till slut stormar servitören fram och kastar fram en lapp framför mig där det står: ”You have an unusual equipment for success, be sure to use it properly!” 
     Vi dricker ur och reser oss. Bruno slänger en servett på golvet för att markera distans, en grå råtta är snabbt framme och hugger smulorna. Två kvinnor hoppar upp på dom klassiska barstolarna och skriker konstiga ord. Vi hastar genom vestibulen, ut i Chinatown och skiljs åt. Det sista jag hör är Zekeli som halvskriker: ”Detta är ett sår som saknar skorpa!”
     På vägen ”hem” går jag vilse och hamnar i en återvändsgränd som heter Beckett End. 


***
[UNHANDLED: indent]
Eftermiddag på Vesuvio med Zekeli och Bruno. Fullt vid borden, hög ljudnivå. Jag och Bruno diskuterar språket i våra senaste böcker, min Persona-bok och hans nyutkomna roman ”Chivas Regal”. Hur hatiskt språket är och konsekvenserna av det, bortstötningen (en diskussion som ska fördjupas rejält när vi träffar Allen Ginsberg i Boulder). Vid bordet bakom oss jobbar en 70-årig stekare hårt för att imponera på en mycket ung mannekäng. 70-åringen är ställets kung, omgiven av ett hov av yngre proselyter, han sitter på leken och har nyckeln i låset, ler hela tiden servilt mot mannekängen, öser på om sin egen förträfflighet. Till slut tröttnar Zekeli, vänder sig om, väger lite på stolen och väser i 70-åringens öra:
     - At your age I wouldn´t overdo it.
     70-åringen är nära ett slaganfall, ungtupparna rusar upp och skriker, slagsmålet rusar in i rummet, 70-åringen är högröd mellan rynkorna och vrålar åt Zekeli att han ”ska ta för sig!”. Mitt i den hysteriska kalabaliken lutar sig Zekeli fram igen och frågar, med lessna hundögon och ytterligt oskyldig mun:
     - Why are you so aggressive?
     Det tar blodet ur hopen, mannekängen flyttar över till Zekeli, beställer in en flaska champagne på hans bekostnad och berättar att hon är lesbisk.

På tal om ”Chivas Regal,” den är späckad med svindlande meningar som ”...dom tog en man. dom spände fast honom. repen var gjorda av vatten. han dog av törst...”

***

- I´m from Sweden too.
     Jag träffar henne på en bar, av en slump, en tidig kväll. 
     Lilla Eva Lost. 
     Vem tog dig ur barnkroppen i Amsterdam? Vem skändade dina sagor och din mjuka napp? Vem lockade dig till den nya världen, vem dränkte dig i San Francisco? Vem bryr sig om dig och dina billiga tjänster på Savoy? Du längtar till Reymersholme. Spritfabriken är nerlagd, mamma är död, arvet är borta, allt du har kvar är den uppsvällda ångesten och det fanatiskt förgyllda minnet av en enda sommar, på Gräsö. 
     Lilla Eva Lost.


---

## Page 87/276

Dina ögon svider när du berättar. En enda sommar i ditt liv, en enda sommar på denna overkliga Gräsö. Idag darrar dina läppar och händerna vrider sig när du möter svenskar och du vågar bara tala amerikanska. Beröringen med Sverige tangerar en omänsklig smärta i din begagnade kropp. 
     - Jag jobbar på sjukhus, säger hon, med en snabb, alltför välrepeterad röst. 
     Ja, Lilla Eva Lost. Visst. Du jobbar på sjukhus, du jobbar på ett av världens största och äldsta sjukhus. Du tar hand om dom verkligt nerstyckade. Du tar hand om dom som staden inte klarar, dom som inte klarar staden. Du tar in dom i ditt trånga tjänsterum och ger dom en paus, den återbäring dom betalat för, du ger dom en sällsynt osentimental vård och hela tiden medan du läker deras rinnande sår tänker du på strandkanten på Gräsö där du och han kastade dessa platta stenar och skrattade dessa osannolika skratt och höll dessa osargade händer i varann och lekte dessa oskyldiga lekar som så småningom blev ditt yrke. 
     Lilla Eva Lost.
     Du visar ett gammalt leg, en ung, söt lockande flicka, ivrig, obränd och på väg. Du är ren, du skimrar, du är så rädd att fåglarna i dina pupiller ska bryta igenom hornhinnan med ett sjukt skrik.
     Lilla Eva Lost. 
     Du bryter upp med en viskning, dödar ett leende, trycker en kallsvettig hand mot min överarm, blundar, rusar ut på Columbus, halvspringer med dina otäckta bröst spelande för alla patienter längs Lower Brodway och jag vet vad du tänker på och jag vet att jag ska bevara dig och behålla dig. Jag vet att jag ska återupprätta bilden av ditt Gräsö och kanske nån gång återbörda resterna av dig till strandkanten som drivved, åldrad och förädlad, vacker och fri.
     Lilla Eva Lost.

***

Nattbar, klockan är över två, Bruno har försvunnit till hotellet, jag och Zekeli har hamnat här: En jättelik svart bög med långa lackade naglar, tigerskjorta och sidenjacka, mörkröd scarf och guldarmband, kokain i en liten guldboett. En mörk prostituerad kvinna med teatermask till ansikte och det hårda håret virat till en svart, styv piska. Två stenade vita offer intill. Det skarpa fotot av en uppstoppad papegoja vid baren, en äldre man som gråter mellan cigaretterna och dunkar en konstgjord arm i ståldisken. 
     En bit bort sitter Zekeli med en brun påse med tequila i, smygsuper, vit muscadet i en annan påse, varvar klunkarna, mumlar underliga saker...”också maskarna har ett jordeliv, bara vi förser dom med lik” ... en klunk tequila, en klunk muscadet ... ”kärleken är bara ett genrep för ett mycket större genrep” ...
     Två poliser med hängande, prunkande träcoltar dricker kaffe under vaksamma blickar över det bisarra sällskapet. Plötsligt reser sig det svarta paret och springer runt runt, dom vita männen tar fram en skateboard och kastar sig ut ur krogen, poliserna störtar efter. Zekeli förolämpar servitören och vi går därifrån. 
     Utanför står en lång rad människor med ansiktet mot en sönderrappad vägg och håller händerna högt över huvudet, fyra poliser med dragna revolvrar håller massan i schack. Jag får hindra Zekeli från att gå fram och lägga sig i.

***


---

## Page 88/276

Överfulla spårvagnar sliter i backarna, Bruno sitter på Vesuvio och pratar med några poeter, jag går gata upp och gata ner, flanerar, letar efter Joshua Tree Inn, hotellet där Gram Parson knarkade ihjäl sig 1973. Parson är en av mina musikhjältar. Blir upplyst om att hotellet ligger i en nationalpark långt härifrån. Tänker på Parsons, på ”Grievous Angel”, på hur aktivisten Phil Kaufman snodde Parsons lik på flygplatsen och förde tillbaka det till rummet där han dog. 
     Fortsätter flanera genom Ashbury Heights, passerar människor, ser samma flackande desperation i ögonen på nästan allihop, samma flykt från ingenting till ingenting, alla känns hårda, tomma, jagade, brända ... ingen värme, ingen kontakt, ingen kommunikation, inget som helst intresse av andra ... allt verkar cirkulera runt påtändning och våld och jag inser: festen är slut. Blommorna i håret har vissnat. Flower power har begravts i ångest och uppgivenhet. Kärleksbudskapet har kokat ner till skygga kvinnor i solkiga kläder, män som vakar runt deras kroppar som stenade hökar. 
     Var alltihop en myt?
     Kommer fram till bron, tittar ut över vattnet. Fyren på Alcatraz blinkar genom dimmorna. Fångarna har för längesen transporterats tvärs över bukten till San Quentin. Nu säljs deras fångdräkter till turisterna, dom får göra en sightseeingtur till ön och guidas runt bland cellerna och rastgårdarna och känna den perversa rysningen av att trampa mördarcement och dela säte med avrättade fångar, skaka deras galler och vinka till barnen genom deras matglugg.
     Parentes: För tio år sen, hösten 1969, ockuperades Alcatraz av en grupp natives som utropade en egen stat. Plötsligt förklarades fängelset för nationalpark av myndigheterna, all el och färskvatten stängdes av. Gruppen blev kvar i nära två år, tills 20 beväpnade sheriffer landsteg och tvingade dom att ge upp.
     Jag går ner till kajen och väntar på en färja, hundratals Friscobor är samlade, lika avskärmade och frustrerade som en systemkö före midsommar. Dom glor på varann genom spräckta, svettiga kikare och gnuggar sina bedövade kroppar mot varann och vrålar inombords som cancersjuka lejonungar och då kommer han plötsligt fram. På den tomma, avspärrade fyrkanten framför båtens avstigningsramp. Vigt kliver han över repen och ställer sig ensam i fyrkanten, sminkar snabbt och rutinerat sitt bruna ansikte rött och vitt, plockar upp en sidenkostym ur tygväskan, sätter på sig en polismössa och börjar hänsynslöst spela upp en blodig pantomim om polisens förhållande till allmänheten. 
     Och sakta, motsträvigt, gnisslande, låser han upp hela nervmassan och lockar och pockar och får enstaka skratt och snabba tillfrisknade blickar från den stumma hopen. Plötsligt har alla börjat titta på varann, som delaktiga i samma liv, plötsligt har alla börjat uppleva värme och flingor av gemenskap. Den lille stumme mannen i den ensamma fyrkanten har genom att bjuda på sig själv tagit över alla deras identiteter, trätt in i deras skamsna kroppar och blivit deras ställföreträdande känslor - applåderna när båten kommer är ovationsartade. Mannen plockar snabbt ihop sina artiklar, försvinner ut på parkeringsplatsen med sitt vita och röda teaterspel. 
     Så lite behövs det för att klyva fördämningarna för några minuter och låta oss ana en slags mänsklig värdighet bakom dom personliga förlusterna.
     Jag kliver på färjan.
[UNHANDLED: indent]
Nästa anhalt: Två kvinnor, en uppgörelse och jag.
     Sausalito. 
     Jag ska hälsa på en kvinnlig bekant till en kvinnlig bekant i Sverige. Mest för artighets skull. Jag har aldrig träffat henne innan, vet bara att hon lever med en annan kvinna. Jag anar inte vad jag kliver in i.


---

## Page 89/276

Den vackra träverandan, dom estetiska, välbalanserade tavlorna, dom kliniskt rena fotografierna, kvinnornas trevande, osäkra rörelser, hela detta emotionella koncentrationsläger som fäster mig mot exekutionsväggen direkt när jag kommer in. Deras servila samtal som får mig att svettas av olust. Vad har jag i deras läger att göra? Jag kommer in mitt i en slutuppgörelse, två kvinnliga statyer i färd med att slita stenarna ur varann under ömsesidiga smekningar, jag själv som en främmande krockkudde mellan dom ... jag sitter i en designad fåtölj och önskar att det var en katapult, den enda värme som finns i rummet kommer från porslinshunden vid alabasterlampan. 
     En av kvinnorna vänder sig mot mig:
     - President Truman drack en flaska Black Label om dan. Först ville han bli missionär. Då sa hans lärare: ”Då måste du sluta dricka.” Då bestämde han sig för att bli president.
     Den andra kvinnan rör inte en min. Jag vet inte hur jag ska reagera. Varför berättar hon det? 
     Den mörka, lummiga bakgården, huset på sina smala träpålar, hela denna organiska labyrint som när som helst ska rasa samman över deras förtvivlade kärlek. Vi röker en joint, tar bilen ner till den berömda loppmarknaden ute vid kajen, går stilla runt bland dessa hav av förbrukade fetischer. Jag köper ett par begagnade jeans för 5 dollar och två silverringar med små gröna stenar, står och betraktar ett nyputsat nazikors, försäljaren börjar titta på mig med irrande pupiller och svettig händer, hans mun får ett underligt snett drag, det rycker i ena kinden, en dold liten muskel börjar slita i ena ögonlocket. Jag släpper korset och köper en bok om antika stolar, en av kvinnorna köper 26 gamla stämplar och en stämpeldyna, hundarna piskas i bakgrunden för skojs skull och vi lämnar dammet och hettan och kör upp till den svala stiltjen igen. 
     Dricker kallt rosévin, röker en joint igen, stämplar allt vi hittar, talar sällan, går runt varann med skärvorna beredda att klistras ihop hur som helst. Skiljs till slut med dessa fruktansvärda kyssar som är avsmakens slutgiltiga stämpling. 
     Jag lämnar huset som man lämnar gummihandskarna efter en misslyckad operation, halvspringer ner till vattnet och känner mig som en livstidsutsläppt. För första gången på mycket länge saknade jag ett språk, ett sätt att delta. 
     Jag fortsätter ner mot vattnet och börjar leta efter Shel Silversteins husbåt.

Tar en taxi till Berkeley på kvällen, över Bay Bridge, precis vid påfarten till bron vänder sig chaffisen om och räcker över en fet joint: ”Enda sättet att klara nattpassen.” Sen drar han iväg över bron i en helvetesfärd, är nära att smälla med två bilar, kör igenom ett par skyddsbockar, byter filer som en galning, vräker bilen genom kurvorna, tvärbromsar och kör mot rött och jag sitter som en vettskrämd vante i baksätet och är beredd att ge upp hela skiten. 
     Men vi kommer fram till slut och han får sina pengar och säger: ”Som sagt, utan drag i knoppen fixar man inte nattpassen, sov gott.” 
     Jag vacklar in i det tomma, vakande huset och känner mig för första gången lycklig över att lägga mig ner på den stenhårda madrassen och sträcka ut i det håliga mörkret.
     Så lite behövs det, en påtänd chaffis.

***


---

## Page 90/276

Vi bjuds på ostronparty hemma hos en kulturell dignitet, en poet och affärsman. ”What I can buy doesn´t interest me.” Vi kommer in i en stor, äldre våning. Jag tittar mig omkring. Trendsatt miljö, allt fel på rätt plats, speglar slår sönder alla perspektiv, palmer och modellflygplan, sorl, välrepeterad stämning: art deco! 
     Jag är redan trött och får en drink i en silverkupa, en mycket liten drink som luktar tvål. Jag dricker försiktigt, byter namn med två chica flickor: den ena tror på kotförskjutning, den andra försvinner direkt.  
     Kvällens värd är brunbränd och pastellklädd, glider runt på erotiska kullager med små smäckra guldringar i bröstvårtorna. Han utstrålar en mycket flexibel leda och serverar små handrullade cigaretter från ett välputsat glasfat: det är ingen vanlig sätesbjudning. Jag ser att Bruno ser, våra ögonkast håller hårt om varandra. Vi tänder varsin cigarett (vad vi inte anar är att dom små giftpinnarna har doppats i en eller annan mycket illegal kemisk substans, det ska snart bli uppenbart för mig). 
     Jag röker, långsamt ... Bruno röker. Alla röker, utom en äldre bastant kvinna med ett armborst i miniatyr genom näsvingarna. Hon sköter serveringen.
     Plötsligt drar snaran till, svålen torkar ihop, omgivningen stansas ut, varelserna glider in i ett rosa vaxkabinett, mekaniska dockor rör sig genom dimma, rösterna tunnas ut, ljuden rymmer in i högtalarna, överspända fåglar dånar genom rummet … och jag börjar ana. Mjuka, smidiga djur tränger ut mellan bambupelarna, kvällens värd citerar klassiska floskler om nödvändigheten av en dialog, små blodiga grodor samlas i hans händer. 
     Jag sjunker uppåt.
     Kristallvasen mellan mina ben vidgar sig, rummet exploderar, mellan flisorna ser jag Brunos förvånade ansikte. Han stirrar på mig. Hans ansikte är överdraget med oklippt grishud. En tunn kvinna med en stor vacker mun lutar sig mot mig, hennes stora ögon sväller till två drunknade spindelkroppar som kletar sig fast mot min strupe. Jag går mot toaletten, jag måste skölja av mig. En ung man med skägg på vänstra ansiktshalvan följer efter, strax bakom mig, han viskar över min axel: ”Kycklingar är värst, dom lever länge efteråt ...”
     Jag låser toalettdörren, sätter mig på en porslinskant, skruvar på vattnet. Ur kranen rinner brunt hår med små fragment av skal i. Jag börjar förstå. Jag borde ha förstått från början. Från första handpåläggningen. Deras mycket vänliga sätt, deras onormala intresse, deras smidiga komplimanger om min betydelse för den allmänna vanvården, uppgiften om sjön där dom påstod sig kunna locka upp vita kräftor vid fullmåne. Jag borde ha reagerat. Allt var planerat, allt var steg i en uppgjord rit: jag är gäst hos en sekt. Jag är utsedd. Deras Gud heter Ostron. Deras slaktoffer är jag, en kropp med två små huvuden, vända från varann. Svaga metalljud börjar tränga in. Jag försöker andas, försöker räkna lungornas rörelser. Därute byggs ett altare av vrakdelarna från en störtad polishelikopter, en katafalk av skottsäker backelit. Det är på den jag ska färdas genom kulverten, förbi deras dreglande hundar, rakt ner i deras berömda sarkofag. Jag lyfter på huvudet. Jag har bestämt mig för att se. Jag blundar. Jag vet att mitt ansikte är i höjd med badrumsspegeln. Jag öppnar ögonen och tittar rakt fram. Grå lera rinner över spegelglaset, två ögon i leran, på väg åt olika håll. Jag söker munnen, lyfter höger hand för att röra vid läpparna. Jag känner vassa klor som kratsar över kinden, jag upprepar mitt namn, högt. Jag börjar nynna på en nordisk folkvisa. Jag tänker på fosterlandet, på mentalvårdare som knullar efterblivna i munnen. Det enda som oroar mig är min svarta stjärntatuering på höger överarm: den är borta.


---

## Page 91/276

Jag öppnar dörren. Ska jag slaktas vill jag veta vad som händer med Bruno. Är han också invigd? Har han ställt upp som lockfågel? Är hela denna tillställning planerad utifrån? I förväg? Av alla som vill plantera en iskniv mellan mina skulderblad? Har Bruno hatat mig hela tiden? Men vår lilla hemlighet då?
     Bruno ler när jag kliver in i rummet. Alla ler. Jag ler, och känner hur ett par hudbitar viker sig över framtänderna. Alla skrattar, skickligt, ingenting har lämnats åt slumpen. Detta är bara början, inser jag.
     Bordet är dukat: ostron beredda på olika sätt, ångkokta, grillade, vattenkokta, färska, fiskade vid Hajudden mittemot San Quentin. Jag ler och sätter mig och får en kvinnlig förläggare intill mig, en asfalterad brandpost. Hon börjar prata, omedelbart, alldeles flytande. Jag är förundrad. Hon lägger en underlig krok på min arm. Jag genomskådar henne. ”Bete”, tänker jag och säger det halvhögt. Kvinnan tittar osäkert på mig. Hennes uppgift är att locka av mig taggtråden. Det är hon som ska vira muskler runt mitt kött och hälla iskall bröstmjölk i skriket. Hon ska tysta mig till varje pris. 
     - Vill du höra en historia av Kenneth Patchen? frågar hon plötsligt.
      Jag ser mycket frågande ut.
     - ... den sjunde draken vände sig till sin hustru och sa, i det han borstade bort ett moln ur hennes hår: Om du tror att så där lite kol ska räcka för vintern, så borde du låta ruta om dina fjäll!
     Jag ser fortfarande mycket frågande ut. Kvinnan skrattar högt. Alla skrattar. Hennes våta tunga jagar en strömförande injektionsnål genom min hjärnbark, lukten av svedda celler svävar ut över ostronbordet. Jag skrattar. 
     Ostronen passerar i en jämn ström framför mig. Jag tackar nej till alla. Jag ser en liten skål med sås framför min tallrik. Kvinnan intill mig lyfter skålen och häller sås på min tallrik. Jag ler. Så lätt går det inte: hälla gift direkt på tungan. Jag ler igen. Jag säger inte ett ord under hela middagen. Alla andra pratar, upprymt, som inför en nära förestående extas. Bruno pratar också, fast långsammare, hans ögon söker mina. Han verkar sprucken. Kanske han ångrar sig?
     Jag lyssnar på sekten. Deras samtal handlar om symboler, koder, till det yttre allmän postmodernistisk makulatur, men inte för mig. Jag har tassat på rakblad i över en timme, för mig är det en mörk, monoton mässa över mitt återstående vara. Jag kommer plötsligt att tänka på en man som var mycket mån om sitt rykte och skrev pornografiska noveller under pseudonymen Hampus Dahlgren. Hans riktiga namn var Karl-Hampus Dahlgren. Detta är Ostrongudens requiem över Karl-Hampus Dahlgren.
     Jag behöver vatten, reser mig, går mot hallen igen. Plötsligt står den kvinnliga förläggaren där, tar mig i handen.
     - Pratar vi för fort? frågar hon.
     Jag ler. Hon kysser mig. Hennes läppar är frusna fiskar som skrapar mot mitt tandkött. Hon öppnar en dörr bakom sig, drar in mig, stänger dörren. Jag hör en ambulans genom fönstret, eller är det ett flyglarm? Försent, tänker jag. På väggen sitter ett par korslagda lårpipor. Kvinnan vänder sig mot fönstret, lutar sig mot det, hennes kjol glider upp över skinkorna. Hon har inga trosor, hon är vit, har ljust krulligt hår i rännan.
     - Jag brukar raka mig till helgen, gillar du det? frågar hon.


---

## Page 92/276

Jag svarar inte. Hon vänder sig om, för sin hand längs ett av sina lår. Jag sneglar mot benpiporna på väggen och inser hur skickligt dom har lagt upp det. Hon är onekligen läcker, fast byst, klara kåta ögon, angelägen, på det där överåriga sättet. Hon ställer sig med ansiktet mot väggen igen, trycker ut underlivet, smackar lite. Hon borde skriva poesi, tänker jag, skriva om en grå bläckfisk på lakanet. Hennes underliv viks ut ytterligare, hon särar en decimeter på benen, två, en halvmeter.
     - Jag blir fuktig när det drar, säger hon.
     Jag sätter mig på en stol, tar en tidning från golvet. Tittar på henne. Hon står kvar. Jag bläddrar i tidningen. Mitt namn står i varje rubrik, med en överkryssad bild intill. Tidningen domineras av bilder på kvinnan vid väggen, fyrfärgsbilder, kraftigt erotiska. Jag jämför bilderna med originalet. Hon rör underlivet i gungande cirklar, jag har en konstig varelse i byxorna, en flådd iller som försöker komma loss. Jag reser mig, kvinnan sträcker ner en hand, jag öppnar byxorna, då öppnar Bruno dörren.
     - Det är dags att dra nu. 
     Jag knäpper igen byxorna och går mot dörren. Kvinnan rätar på sig och säger:
     - Innan du går måste jag få tala om för dig, vilken märkligt vacker röst du har. Var kommer du ifrån?
     - Västra Skrävlinge.
     Bruno tittar på mig.

Vi skiljs vid St Pauls. Jag tar mig upp på rummet, in i badrummet, spolar på varmvattnet och ser det slurpa ner i hålet med ett gurglande grin, den gula toalettsitsen skrattar mot mina röda ögon. Jag vägrar att öppna den blå delen av min arm. Jag lägger ett antal små, vita, fyrkantiga handdukar på golvet, som ett hemligt spel av sidenmosaik och börjar dansa, tyst, hela natten.

När jag vaknar på badrumsgolvet ser jag taket och duschen. Och en tvål på golvet som jag känner igen. Den är blå. Dörren ser helt normal ut. Jag reser mig. Ansiktet i spegeln är mitt. Härjat, men mitt. Jag är tillbaka.
     Länge efteråt är jag tacksam för det som inte hände: jag fastnade inte. Fastnade inte i en kemisk tripp. Jag kunde ha gjort det, i värsta fall, fortsatt att höra unga män som viskat ”kycklingar är värst, dom lever länge efteråt”.
     Men det gjorde jag inte.
     Men jag minns varenda detalj.

***

Bruno och jag spelar schack på Vesuvio Café. Vi är ganska jämna (många år senare är Bruno totalt överlägsen ... vad hände?). En flicka med svullna örsnibbar kommer fram till bordet:
     - Ni ska ut på en resa, hörde jag. Vart ska ni?
     - Mexico.
     - Mexico är fantastiskt! Ruiner och torkade svampar, bara ruiner och torkade svampar! Fantastiskt!
     Hon pratar hänfört och tonlöst.
     - Bara ruiner och torkade svampar och alla mexare är bögar, det är toppenkul! Här är det hemskt. Ni vet väl vad Barry Goldwater sa: ”Kvinnan har rätt till samma lön som mannen för samma jobb, så länge hon hinner hem och laga middag.” 
     Sen går hon därifrån. Vi tittar på varann.
     - Ditt drag, säger Bruno.


---

## Page 93/276

***

Sista natten på St Pauls: Genom väggen dör en svart man av lungsot. Dom skrikande strupljuden tränger genom plankorna och veckar hotelltapeten till en blommig servett. Ljuden av en kropp i sin sista kamp, med upphostade blaffor över hela bröstet och två ensamma händer slagna som klor runt sängstolparna och en aldrig rengjord persienn sänkt för ljuset och en lukt som tränger genom springorna och hålen och blandar sig i luften som strimmor av kadaverstank. 
     Jag försöker vända mig och somna om. Jag skruvar upp den tecknade serien och dricker tequila och vräker upp Springsteen i öronen och allt jag hör och allt jag ser och allt jag känner är mannen och mannens sista pumpande sekunder en meter ifrån mig med en brädtunn evighet mellan oss.
     Jag går ut i badrummet för att fjärma ljudet. Det ligger en kackerlacka på rygg i mitt badkar och jag minns vad Zekeli sa: ”Även kackerlackor tvättar sig.”
 Jag spolar ner den.
     Det är dags att dra härifrån.

En sak värd att minnas från St Pauls Hotel, för sin skönhets skull: Ett stort inramat porträtt i foajén av en leende James Joyce, med samma spelande blick som John Lennon. Jag hade gärna stulit det.

***

Jag köper en liten silvrig kassettbandspelare, min ambition är att löpande prata in det vi är med om. Bruno har anteckningsböcker. Vi kommer över Dylans nysläppta ”Street Legal” och hyr en bil. 
     Zekeli ska inte med. Han har åkt till East Bay Terminal för att försöka ta sig till New York och vidare hem. Han orkar inte bära resväskan nerför trappan. ”Jag kan inte äta” säger han. ”Jag kan inte få i mig nån mat.” Under hela SF-vistelsen har han bara ätit stekta ägg och ostron. För övrigt har han levt på Jack Daniels och kaffe, då och då en flaska champagne och B-vitaminer.
     Men en briljant översättare. 
     Bruno och jag glider över Golden Gate-bron och lämnar San Fransisco. Det är onsdagen den 26 juli. Bilen är en Plymouth Volare Stationwagon -77. Vi döper den till Silverkungen. 

[IMAGE: 314.png] Silverkungen.

Det är gott om utrymme. Fantastisk luftkonditionering. Perfekt radio som dånar ut rockmusik. Samma dag som vi sticker har Stones sin avskedskonsert i San Francisco. Mick Jagger fyller 34 år, radion kör ett hyllningsprogram i 90 minuter. 
     Vi kör längs Road 1 mellan San Francisco och Santa Cruz. En kustväg. På vänstra sidan flyter dimman nerför bergssidan, på högra sidan en fantastisk vy över Stilla Oceanen.  
     Silverkungen har servostyrning, servobroms, automatväxel. Jag sitter med tummen och pekfingret och styr ett flygplan. Det är en magnetisk känsla. Och farlig. Jag kör alldeles för fort hela tiden.


---

## Page 94/276

Vi kommer fram till Santa Cruz när det är mörkt. Bruno har fått en adress till poeten George Hitchcock. Ocean View Aveny 325. Slår upp hans telefonnummer på en bensinmack. Ringer honom. Han ber oss komma över. Bor i en fantastisk, stor trävilla i en grönskande trädgård. Han är stor. Han är gammal. Han är vänlig. Han bjuder in oss i det stora huset. Där sitter en man i 35-årsåldern, John Paul, med svart hår i en lång hästsvans. Han saknar ben och spelar på ett hemmagjort dragspel.
     - Why don`t you play some Swedish tune, säger George.
     Och John Paul utan ben ler och spelar en dragspelslåt.
     - Vad är det? frågar vi.
     - Julárbo, säger han. It´s Julárbo.
     Han har hört en skiva på 30-talet med Jularbo. Han är musiker och bor i ett kollektiv med andra musiker nere på stranden.
     George visar oss en massa poesi. Böcker. Tidskrifter. Hans fru kommer, Kvinnan med det okända namnet, hon har varit nere på stranden för att plocka frukter. Hon är trött. Hon hälsar lite slött och går och lägger sig. I taket hänger en fågelbur av trä med en död fågel i. Dagen innan har fiskarna i trädgårdsdammen dött. ”Algerna tog dom.” Nu har dom anställt en arbetslös student för att rensa dammen och sätta dit nya fiskar. 
     George frågar om vi vill sova över.
     - Yes.
     Han bjuder på ost. Vi hämtar in vår tequila. Han dricker inte. Han är trött. Han har två golvur som slår klockan 12 med fantastiska slag, inställda så att det ena uret tar vid när det andra slutar. I hans vardagsrum står en sorteringsmaskin. Exakt en likadan som den vi hade när vi gjorde Kulturmagasinet Vargen. Jag berättar om Vargen och säger att vi slutade efter två år. 
     - Why?
     - Vi hade inte tid.
     - Man måste ta sig tid, säger George. 
     Han har startat ett eget förlag som heter Kayak och har en tidskrift med samma namn (han kommer senare att publicera flera av Brunos dikter i tidskriften). Han har gett ut 40 böcker på förlaget, som startade 1964. Han är mycket känd i USA. Hans förlag är mycket känt. Han tillhör en av de ledande i The Small Press. Han anser att berömmelse ruinerar poesin, att berömmelsen ger pengar som ruinerar poesin. 
     - Det är tur att det är så få som läser poesi, på det sättet hålls poesin ren och ursprunglig. 
     Skitsnack, tycker vi. 
     En av hans favoriter är en poet som flyttade till Alaska. Bodde ensam i 17 år och skrev dikter om vargarnas ylande. 
     Han ger oss ett antal böcker. Vi säger att vi ska skicka böcker från Sverige. Den ende svenske poet han känner till ordentligt är Tomas Tranströmer. Han är flitigt översatt i USA. Harry Martinsson känner han till. En del andra till namnet. Inga yngre poeter. Han har ett spänt förhållande till Ferlinghetti. Till beat-poesin, till Black Mountain-poesin, till New York-skolan. Det finns en underton av bitterhet mot vad han tycker är kommersialisering, popularitetens degenererande effekter. Allen Ginsberg har han en viss respekt för, men mer som entertainer än som poet. 
     En ung, vacker, tysk och solbränd yngling kommer in och tar oss alla i hand och går därifrån.
     Jag sover i Kvinnan med det okända namnets säng. Jag har en elektrisk filt över mig, tygdjur intill och två stora feta flugor i fönstret. Det knarrar i rummet intill och jag undrar om George och Kvinnan med det okända namnet knullar. Vid den åldern.  
     Förmodligen gör dom det.


---

## Page 95/276

George väcker oss åtta. Han åker till universitetet. Han undervisar i vad som för tillfället faller honom in. Den här terminen är det teater. Kvinnan med det okända namnet gör kaffe. Värmer småfranska i ugnen. Jordgubbssylt, ost. Vi sätter oss. Hon är oerhört trevlig och utsövd, charmerande och tilldragande. Vi sitter i ett stort rum med en tänd brasa. Poesin ger oss värme, säger Kvinnan med det okända namnet. Vi ler lite frågande. 
     - Det är så här, säger hon. Vi får tio-femton brev varje dag med tjocka diktsamlingar från poeter som vill bli publicerade i Kayak. 99 procent av materialet lägger vi i brasan här och sen har vi värme till kvällen. Det finns fler poeter än läsare i det här landet, det är det som urholkar kvalitén.
     Hon har en punkt. 
     Vi frågar henne vad som hänt med The Left Wing Movement. Hon blir oerhört koncentrerad, förtjust, nästan lite förvillad. Det verkar som det är första gången nån har ställt den frågan på många år, första gången hon börjar tänka efter vad som hänt i USA. Vi frågar om vänsterbokhandlarna, om Book-Stores. 
     - Dom är uppköpta, säger hon. Dom finns kvar men dom är uppköpta av dom stora förlagen. Som är inkorporerade med dom stora filmbolagen. Som gör att Book-Stores inte längre tar in annat än sånt som kan tänkas sälja eller kan tänkas utgöra underlag för filmmanuskript.
     Vi frågar henne om Jerry Rubin. 
     - Han undervisar på universitet nu, säger hon. 
     Vi frågar om Abbie Hoffman. 
     - Abbie arbetar också på universitet nu. Alla portalfigurerna har sugits upp av universiteten. 
     - Varför det? Vad har hänt? 
     En av hennes förklaringar är att Vietnamkriget tog så oerhört mycket kraft och energi av vänsterrörelsen att det inte fanns plats för nånting annat, att det inte fanns plats för den kulturella sidan (vi ska senare få en helt annan förklaring av Allen Ginsberg). Nu har alla splittrats, alla håller på i sina egna fraktioner, kvinnofraktioner, energifraktioner etc. Det finns inte längre nån stor samlande rörelse. Det finns inte längre nån stor samlande fråga. En av dom grundläggande orsakerna till vänsterns utplåning var våldet 1968. Våldet i Berkley och det allmänna polisvåldet, den allmänna mentaliteten i Chicago, skrämde sönder vänsterrörelsen, enligt hennes uppfattning. Studenterna blev chockade, dom blev märkta, dom drog sig in i systemet igen. Med motiveringen att det enda sättet att förändra nånting är att arbeta inifrån. 
     - Det finns inga undergroundtidningar längre, säger hon. Dom som fanns, Village Voice, Rolling Stones, är lika etablerade som dom stora magasinen, Esquire, Playboy. På universiteten har dom kurser i The History of Concioussness ... Medvetenhetens historia. Man kan ta poäng, man kan ta betyg i att ta reda på hur det var att vara medveten. 
     Det är absurt, för att inte säga sorgligt, att höra.
     Frukosten gör oss fästa vid varann. På bordet ligger en LP där Robert Lowell läser egen poesi. Vi lyssnar en stund på honom, sen går vi ut. Bruno glömmer sin pipa i köket.
     I Kvinnan med det okända namnets trädgård finns en fantastisk klängväxt på huset, Bouganvilla säger hon att den heter. Kommer från Hawaii. Med en djup lila färg på bladen. Vi tar farväl i trädgården och rullar ut med Silverkungen. Det sista Kvinnan med det okända namnet säger är:


---

## Page 96/276

- När som helst, vid vilken tid på dygnet som helst, ring oss, eller knacka på hos oss, vårt hus är öppet för poeter från hela världen.
[UNHANDLED: indent]
Vi kör mot Big Sur. Det visar sig vara en skog. Vi kör rakt igenom. Det är vackert. Vi stannar vid en strand. Klockan är sex på kvällen. Vi går längst bort på beachen, går ut i våra kalsonger i Stilla Oceanen för det första doppet. Det är varmt. Alldeles för varmt. Orent, i bemärkelsen grötigt, oklart vatten. Det är palmer längs hela stranden.
[UNHANDLED: indent]
Vi kör igenom Los Angeles. En vidrig stad. Vi kör i drygt en timmes tid och är fortfarande kvar i Los Angeles. Föroreningarna ligger som moln, som en gul dimma över hela stan. Det är ett slags omänsklig, okommunikativ öken. Vi knäpper på ”Street Legal” och låter Dylan guida oss ut ur betonghelvetet.
[UNHANDLED: indent]
Vi stannar i San Bernadino för natten. Det är otroligt hett. Äter på en mexrestaurang och lägger oss på motellet. Sätter på färg-tv. Dricker tequila. Reklam reklam reklam. Vi har hört det i bilradion hela dan, vi hör det i tv-n igen. Positiv, glad, utåtriktad, energisk, förföriskt lockande reklam om glada friska människor, positiva människor, kreativa människor, lyckliga människor: ”Sätt dig på vår toalettstol så mår du som en prinsessa!” Samma vidriga tävlingsprogram. Unga färgade kvinnor som vinner fantasisummor, som bryter ihop på scenen, som svimmar, som gråter, och den förhärdade programledaren, en vit gentleman i 50-årsåldern med ansiktet fullt av välrepeterad avsmak, ler mot dom offer som bjuds ut i tv-apparaten. Det här är vår tids gladiatorspel. Det här är 1000 gånger brutalare, mer cyniskt, mer avskyvärt än tjurfäktning nånsin kan vara. Det är en sån total mänsklig förnedring.
     Bruno går ut på natten till ett dansställe. Jag skriver på rummet. När han kommer tillbaka till motellet sitter en flicka på trappan mittemot vår och röker. Bruno sätter sig på vår trappa och röker. Sitter mittemot varann och röker. En kvart, tjugo minuter. Hon snyftar lite, verkar helt förtvivlad, ensam. Bruno reser sig för att prata med henne. Han går emot henne. Då rusar hon upp med ett skrik, kastar sig mot en av motelldörrarna, får upp en nyckel, just när hon ska kasta sig in genom dörren vrålar Bruno: ”Yes! I am a criminal!” Hon slår igen dörren. Bruno går upp och knäpper på tv-n, dricker ur tequilan och somnar.
[UNHANDLED: indent]
Efter San Bernadino: första kontakten med öken. Kaktusar. Dallrande torr, gul sand. Glödande värme. Men det berör oss inte. Silverkungen har strålande luftkonditionering. Ute är det 45-50 grader, solen står rakt ovanför oss, inuti bilen är det svalt som i ett bårrum. Det är en härlig känsla. Över landsvägen cirklar hela tiden gamar. Och hökar. Dom tar reda på dom ormar, ökenråttor, fåglar, kräldjur, som massakreras av dom förbirusande bilarna.
     Mot kvällen stannar vi mitt i öknen och går rakt ut. Långt ut. Det är tyst, ödsligt, ett blått, kallt släpljus sveper över det enorma landskapet. Vi sätter oss vid foten av en gigantisk kaktus och tittar mot horisonten. Ingenting rör sig, allt är stilla. 
     Vi sitter länge. 
[UNHANDLED: indent]


---

## Page 97/276

Vi åker igenom Palm Springs. Indio. Svänger av vid Desert Shores, ner mot Salton Sea. En insjö i Kalifornien. Kör längs en fullständigt förtorkad, ödslig väg, ner till stranden. Går ur. Längst stranden står några slitna, permanenta husbilar intill en liten bar - Helenas Bar. Vi svimmar nästan av värmen, marken går inte att gå på utan skor. Vi går ner till vattnet och sticker ner fötterna - det är som att sticka ner dom i kokande kastrullvatten. Längs hela kanten ligger döda fiskar och vaggar i marvattnet, stanken är påfrestande. Vi går upp till Helenas Bar. Ett slags ombyggt skjul. Inne i baren är det mörkt, flaskor, en jukebox, en stor kraftig kvinna som förmodligen är Helena. Vi beställer varsin coke. Det sitter tre män i baren och stirrar rakt fram. 
     Jag tänker: Det verkar inte klokt, det verkar otroligt, dom här människorna bor alltså här nere vid Desert Shores? Vid den här ökenstranden, i denna hetta och fiskstank? Plötsligt reser sig en av dom och säger: ”Jag måste sova nu, det är fest ikväll.” Dom andra rör sig inte, stirrar rakt fram. Mannen går ut. Bruno går fram till jukeboxen, lägger på Kenny Rogers: ”Lucille”. Vi smäller i oss den smäktande texten: ”You picked a fine time to leave me, Lucille, with four hungry children and a crop in the field ... I´ve had some bad times, lived through some sad times, but this time your hurting won´t heal, you picked a fine time to leave me Lucille.”


---

## Page 98/276

Jag försöker ta kontakt med en av männen vid disken, frågar vad han sysslar med. Det går trevande. Han verkar ha tappat sina ögonlock, ögonen fyller hela hålan. Plötsligt säger han, mer till disken än mig:
     - Jag letar efter bärnsten.
     - Här?
     - Ja.
     - Men det finns väl ingen bärnsten i insjöar?
     - Var finns det då?
     - Ja ... vid havet?
     - Det finns inga hav i öknen.
     Han tystnar och läppjar på vad jag antar är en öl, rapar lätt och tittar för första gången på mig.
     - Min fru slogs ihjäl med ett baseballträ, jag var inte hemma, hon slogs ihjäl för sin skönhets skull. Vi hade just köpt en stuga vid havet. Nu är jag här och försöker glömma. Okej?  
     Bruno och jag dricker ur, går ut i den fruktansvärda värmevallen, tar oss bort till bilen, låter Silverkungen dra järnet. 
     Salton Sea är ett av dom dödaste ställen jag sett.

Vi närmar oss mexikanska gränsen, genom Rawly, El Centro, ner till Calexico. Vi har hört mycket om våldet i Mexico. 
     Stölderna.  
     Vid gränsen går vi in på amerikanska emigrationskontoret. Får bekräftat att våra visum släpper in oss i USA igen när vi återkommer. Vi köper sex batterier till kassettbandspelaren och en försäkring till bilen som täcker stöld, brand och kollision. Det är en nödvändighet i Mexico, säger dom. Där stjäl dom ur alla bilar. 
     Vi växlar våra pengar till pesos. 

Vi rullar över gränsen och stoppas av en tulltjänsteman. 
     - Svenskar, säger han, Kör av vägen till höger!
     Vi kör av vägen till höger och tas in i ett av dessa små skjul där det sitter en tjänsteman som aldrig har varit annat än tjänsteman. Som levt sitt liv genom papper och stämplar. 
     Det är kö härinne. 
     Här ska alla lugnt och metodiskt berätta för tjänstemannen varför dom ska till Mexico. Vad dom har här att göra. Vart dom ska. Hela bagen. Sen skriver han på små papper. Så stämplar han. Så kvitterar han. Så river han. Så får man signera. Så skriver han nya papper. Så drar han ur kalkerpapper. Så sätter han det i skrivmaskinen. Så knattrar han med ett finger. Så stämplar han igen. Så klipper han och river och häftar. 
     Kön är lång och vi är sist. Det tar två och en halv timme innan det är vår tur. När vi kommer fram till honom visar vi våra turistvisum som vi fått på mexikanska ambassaden i San Francisco. Han ler. 
     - Suecos, säger han.
     - Yes.
     - No problem.
     Så stämplar han. Vi får gå. Tar en halv minut.
[UNHANDLED: indent]


---

## Page 99/276

Vi befinner oss i Mexicali, den mexikanska gränsstaden. En fruktansvärd håla. Fabriker, damm, skit, fattigdom utan like, stank. Människorna bor som hundar i hoplappade träskjul utefter vägen. Vore det inte för klädtrasorna som hänger på snören utanför skulle man tro att det var sopstationer. Men det bor faktiskt människor därinne. Vi har sett det förut. Vi har sett det på bilder. Vi har sett det på tv. Vi vet att det ser ut så här. Nu ser vi det på plats och det är fruktansvärt. Det sitter kvinnor på omkullvräkta bensinfat och sprängda däck och ammar små bebisar, det sitter halvnakna män med korslagda ben på marken, deras huvuden hänger ner mot brösten, det står totalt utmärglade getter och lapar gyttjigt lervatten. Själva sitter vi i Silverkungen och lyssnar på glada amerikanska reklamröster som säljer en ny slags moped som kan gå 240 mil på bara 4 gallon bensin. Fantastiskt!
     Vi förvinner ut ur Mexicali så fort vi kan. 

På väg mot San Luis, Sonorita, Kaborca och Santa Ana ... ända ner till Guyamas vid Skohornsbukten. 
     Det är en märklig känsla när vi glider fram på den öde ökenvägen och vet att detta är Mexico. ”My name is Zapata. Emiliano Zapata.” Vi kör fort. Vi har bestämt oss för att nå fram till Sonorita innan det blir mörkt. Jag vill inte köra i mörkret. Jag har varnats för det av George Hitchcock. Han sa: ”Never drive at night in Mexico.” 
     Även det visar sig naturligtvis vara en myt. En överdrift, eller en vänlig varning, som egentligen inte betyder nånting. Vi hinner inte fram till Sonorita utan får köra i mörkret ett par timmar. Det är som att köra mellan Norrköping och Stockholm.
[UNHANDLED: indent]
Sonorita klockan tio på kvällen. Vi tar in på ett motell som har swimmingpool utomhus. Rum nummer 5. Det är ett enkelt rum. Varsin säng. Dusch. En kille ställer in en hink med isvatten. Vi byter om, duschar. Går ut och käkar. Bruno får knivar i magen av maten. Han stönar och vrider sig. Vi går ut i byn för att hitta en kantina där vi kan dricka tequila. Vi hittar den enda i byn och går in. Det är sent på kvällen. Den är fullproppad med lokalbor. Vi är dom enda utlänningarna. ”Kan vi få två tequila, tack.” Barflickan ler, en storväxt, blank mexikanska. Hon upplyser att dom bara serverar öl. ”Cerveza! Comprende?” 
     Vi går därifrån. Eller jag går, Bruno vacklar. Knivarna har nått honom till halsen nu, skär genom bröstkorgen. Han är övertygad om att han ska dö. Vi går förbi en nattöppen butik som säljer sprit och köper med oss en flaska tequila till rummet. 
     Bruno sjunker ihop på sängen och domnar bort i nån halvt medvetslös koma. Själv börjar jag skriva brev till Sverige, till Tove, Sari och Joakim. Värmen är plågsam och luftkonditioneringen funkar inte. Isvattnet är pissljummet. Bruno drömmer hemska mardrömmar, skriker och kastar sig runt i sängen, springer plötsligt upp, kastar sig in i duschen i sömnen, pratar hela tiden för sig själv, yrar, kommer ur duschen, yrar fortfarande, vacklar till sängen. 
     Han verkar dålig. 
[UNHANDLED: indent]
Nästa morgon drar vi iväg tidigt, i gryningssolen, mot Herioca Caborca. 
     Mexico är öken och kulissberg. Fantastiska kulissberg, ständigt förändrade av ljuset, mäktiga. Vi åker i ett antal timmar. Plötsligt kommer vi till en tull mitt ute i öknen. Röda stoppmärken på vägen tvingar in oss mot ett tullhus där det står några bilar. En tjänsteman med stor träcoltpistol kommer ut och vinkar in oss mot ett skjul. Det rör sig om ett slags bilkontroll. Det är tydligen vanligt att man tar sig över gränsen från Arizona, som ligger strax ovanför, illegalt. Den väg vi åker på är den enda väg som leder in i Mexico. Finns inga andra vägar ner, bara den här. Därav tullen. Enda sättet att komma ner utan att passera den här tullen är via häst eller helikopter. 
     Eller till fots. 
     Vi visar våra pass. Coltmannen ser att vi är svenskar. På nytt händer samma sak som förra gången. ”Suecos!” Han lyser upp. ”Mycket stora berg, va! Sierra Grandes in Suecia!” 
     Si, säger vi.


---

## Page 100/276

”Sierra Grandes con ice!” säger han. 
     Si, con ice, svarar vi. Mucho ice, mucho frio. 
     Han ler och stämplar våra pass. Stämplar våra turistvisa. Säger att han tyvärr måste gå igenom bilen. Vi kör in den i skjulet. Där står några killar i uniformer 0ch pistoler. Alla dricker öl. Jag tittar på ölen. Jag är törstig. En av dom frågar om jag vill ha en öl. Jag nickar. Vi får varsin öl. En efter en av tullkillarna kommer fram med sina öl och sina pistoler. En av dom börjar sjunga. Vi står en halvtimme, blir bjudna på ny öl. Jag kan inte skaka av mig misstanken att dom bjuder oss på öl för att suga oss för rattfylla två mil längre bort.   
     Jag vet att man inte ska tänka så. 
     Så vi dricker våra öl och pratar med tjänstemännen. Dom är påfallande trevliga. Berättar vad dom vet om Mexico, är lite nyfikna på Sverige. Till slut säger jag att vi nog måste sticka nu. Vi har långt att köra. Frågar om dom kan fixa undersökningen av bilen. ”Det behövs inte” säger dom. ”Ni är bra grabbar. Ni dricker öl.” Så sätter dom på en stor gul turistlapp på rutan. ”Nu behöver ni inte ha några problem mer i Mexico” säger dom. Och vi vinkar och kör iväg.
    Så enkelt går det inte i nästa tull.

Vi stannar till i en liten by med det lockande namnet Los Vidrios. Går in på en bar. En tandlös kvinna bjuder på kamelpiss under täcknamnet kaffe. Jag tycker inte det smakar så dumt. Bruno dricker inte en droppe. När han spottar ut det ler kvinnan och pekar på en skylt bakom sig: ”Why walk around half dead when we can bury you for only 20 dollars!”
     Två unga grabbar putsar vindrutan medan jag dricker kaffet. Vi ger dom 10 pesos och drar iväg. 

Sista timmarna är jobbiga, in till Guaymas, slutmålet för resan. Jag har kört mig trött. Bruno sitter intill och läser ”On the road with Bob Dylan”, från Rolling Thunderturnén. 
     Vid sextiden, när vi har passerat Benjamin Hill, ligger det en död get på höger sida av vägen, lite längre in ligger ett dockhuvud mitt i vägbanan som jag tyvärr krossar, när vi är precis i utkanten av stan sitter det en brun gam vid vägkanten och hackar i ett hundlik. 
     - Guaymas, säger Bruno. 
[UNHANDLED: indent]
Vi åker ner till beachen och tar in på Leos Inn. 6 dollar per natt. Mannen bakom disken sträcker fram nyckeln som om den smittade. I trappan upp till övervåningen står en liten statyett. ”Xipe Totec”, säger Bruno. ”Den flådde guden.”
     Han har många verktyg i lådan.
     Vi ställer in väskorna och åker in till centrum. Det är lördagkväll. Vi vill se vad mexikanarna gör en lördagkväll. 
     Inte så mycket. 
     Torkade män på vaggande stolar, urblekta ponchos, malätna hundar längs väggarna, plåtskjul, bilvrak, dallrande stillhet mellan tomma bensinfat: meskalin heter vinden, flugorna dör i spottloskorna.    
     Allt andades frånvaro.
     I den lilla parken pågår det vanliga spansk/katolska dubbelmoralistiska köret. Unga, vackra uppklädda flickor som går runt som glitter mellan träden, mörka frustrerade pojkar som sitter på bänkarna och visslar och vinkar och har skreven uppstoppade med tjocka näsdukar. 
     Det står mig upp i halsen. 
     Bruno är lite nyfiken. 
     Jag letar upp en kantina full med mexikanare, halvmörkt, en syrlig doft i luften, jag tvekar ett par sekunder i dörren, men går in.
     - Och vad kan vi inte göra för dig då, gringo?


---

## Page 101/276

Jag har trängt mig in mellan några män i baren och försökt se bortkastad ut. Jag misslyckas. Dom här männen har sadlat på resignationen ett par årtionden innan jag dök upp.
     - Ingenting, svarar jag. Jag vill bara ha en öl.
     En man med halvslutna ögon betraktade mig via spegelglaset bakom flaskorna.
     - Och vad har fört dig till dessa så ogästvänliga trakter?
     En reptilrörelse från mannens hand hugger tre flugor på väg från disken.
     - Atmosfären, svarar jag.
     Mannen krossar flugorna mot låret.
     - Så?
     Jag går innan ölen kommer fram, jag orkar inte vara kvar i det här spelet. Bruno är på väg ut ur parken.  
     Vi kör tillbaka ut till Leos Inn, köper fyra flaskor spanskt vin, Balleredondo, och sätter oss på strandterrassen till vårt hotell. Det är becksvart ute. Vi sitter under palmerna. Det fläktar. Rakt framför oss har vi en gigantisk lagun, rakt ut i den kaliforniska golfen. Ett enormt åskväder härjar precis bakom oss. Hela bukten och alla klipporna och allt vattnet och alla bergåsarna lyses upp varann sekund av dånande blå blixtar. Vi sitter i en timme och dricker ett par flaskor vin, enstaka människor rör sig ute i vattnet, bilar rullar längs stranden.  
     Ibland, när det kommer en tät följd av blixtar, är vattnet och himlen fullständigt klara. Det är ljust som mitt på dan och vi ser varenda detalj i synfältet. Black Diamond Bay, pratar vi om, det är naturligtvis här. 
     Själv drar jag upp strategin för en novell i huvudet, ett lustmord som utspelas just i den här bukten, just den här kvällen, med just det här åskvädret ... två män som sitter på terrassen med en flaska vin och planerar ett mord i det vita huset på andra sidan bukten, där det lyser och brinner en eld i trädgården. I det huset kommer en ung kvinna att lustmördas i natt. 
     Vi går in i vårt rum, tänder ljuset, låser dörren. Jag sätter mig på min säng, lyfter på kudden: där ligger en brun, decimeterlång kackerlacka. Ungefär en sekund tar det så har den försvunnit bakom sängen. 
     Jag hatar den typen av sängar. 
     Bruno vänder på sin kudde. Där ligger en lika stor. Då vet vi vad det handlar om. Den här natten ska det mördas på riktigt. Jag tar mina sandaler, lyfter undan sängen, får in en av insekterna i ett hörn och krossar kroppen med ett fruktansvärt slag. Den vitgrå kroppsmassan skvätter över halva tapeten. En stund senare har jag krossat Brunos också. När vi ska lägga oss ser vi ytterligare en lika stor insekt kravla mot dörren. Den dör som ett krossat äggskal mot kakelgolvet. 
     Det äckligaste är stänket av dom.  
     Jag anstränger mig några minuter för att kolla igenom rummet. Jag hittar en till. Sen är det tomt. Nästa morgon ser vi att det sitter en stor bakom gardinen också. Bruno tar sin stora galosch och mördar djuret. Rummet är fullständigt nersölat med krossade och utskvätta kackerlackor. Det är rätt motbjudande, men sex dollar ...
     Vi stannar ytterligare ett dygn och dricker upp vinet. 

Kvällen innan vi åker sitter vi på en strandrestaurang. En man kommer fram till mig och ber om tändstickor, vill bjuda på en öl, blinkar med ögonen, frågar om jag vill hänga med in till Guyamas, häller salt på handens utsida, pressar en citron i munnen, slickar i sig saltet och drar ner den kalla tequilan och blinkar oupphörligt mot mig, tar mig i hand, släpper inte handen, lägger armen hårt runt mina axlar och säger adjö, smyger ut på muggen, kikar runt hörnet ett par gånger, gör en spydig grimas och försvinner ut till en taxi. 
     Vi äter stillsamt vår friterade fisk och dricker vår kalla mexikanska öl under luftkonditioneringens svala propellrar.


---

## Page 102/276

Jag längtar härifrån.
     - Hur långt ut i öknen måste man innan man hittar hem? säger jag, bara för att säga nåt.
     - Långt.
     - Är det värt det?
     - Ja.
     - Det är ju bara torrt och hett och öde?
     - Det regnar vart fjärde år, säger Bruno ... och vart sjunde träffar du en människa som du kan tala med, det är värt allt.
     Inte mycket till tröst. För mig känns resan just nu som ständiga förflyttningar mellan Poste Restante och Kvicksand. 

Vi lämnar Guyamas, kör mot norr, mot gränsen till Arizona, kör i timmar. En avbruten träskylt dyker upp, med handskrivna bokstäver: El Oasis. Vi åker av mot byn, behöver bensin. Inga hus, ingen rök, inga rörelser på vägen dit. Så vidgar den sig lite, gruset kryper upp mot asfalten, mitt i gruset en bensinpump och en blind hund. Bakom gruset en kaktushäck och en svacka, i svackan ett lågt stenhus, vitkalkat, intill huset ett trekantigt kapell i trä, stort som en bättre hundkoja.
     - Buenos dias.
     Hon är ung, säljer bensin, talar inte engelska. På namnbrickan står det Rosalita Grace. Hennes axlar och armar är dammiga. Vi stannar motorn och vevar upp, tar våra filtar och kliver ur. Hon är mycket vacker.
     Dörren in i huset är ett öppet hål i väggen, kanterna är klädda med snäckor. Tre träbord på ett stengolv, stolar, ett kokranium på väggen, en samling gnistrande knivar på fönsterblecket, skugga ... ingen musik, inga tavlor, askkoppen är tom. Det enda som rör sig är dörren till köket, en tunn träram med grönt flugnät, står och slår i den stilla hettan, slår och skakar ner sina döda kroppar mot golvet. Ett fläckigt seriemagasin fladdras till på vitrinskåpet: en böjd kniv halvvägs in i en störtande kvinna, ett vrål, en pratbubbla av skräck, skymten av ett förvridet leende i en skäggig käke. Buketten i den vita vasen har torkat, bladen har singlat mot knivarna, nånting droppar mot metall, köket är genomborrat av en stråle gult dis. 
     När jag öppnar nätet till köket lyfter en svart matta av flugor och Rosalita pekar på lokomotivet.
     Vi lyfter ut hennes lokomotiv. Det är en meter långt, lättmetall, svart. Hon håller det varsamt. Vi ställer oss mot den vita väggen, sätter oss i gruset, gräver en grop för djuren och stirrar in i den sjunkande röda elden ... och den vita vinden rinner ner från sluttningarna, rister i järnkorsen, fångar upp cikadorna och sveper ut deras klagande sånger över den förtorkade mexikanska slätten.
     Rosalita är tyst. Stenarna i hennes glasmonter är putsade, hennes fötter är smutsiga, hon serverar mat utan bestick och sover i det lilla kapellet.
     Vi åker när det mörknar.
[UNHANDLED: indent]
Nattkörning i bilen. 
     Tidig gryning, på väg mot Arizona, stannar till vid ett övergivet järnvägsspår, nödiga, går ur, en ensam skabbig get står vid ett trästaket, en grind leder in till en smal sandväg som ringlar bort mot en osynlig ranch. Ur getens ögon rullar stora tårar.
     Jag vet inte varför det berör mig så starkt, just nu, som om geten verkligen grät, vilket den naturligtvis inte gör. Det är bara en bild av nåt som jag inte får tag i, som kvaddar mig en aning.
     Förmodligen är jag skör idag. 

Skymning nedanför dom mexikanska bergen, Cerro Pinacate, vi kör i det rödblå kvällsljuset, solen har sjunkit bakom dom väldiga bergen och skuggan har lagt sig över öknen vid Arizonas gräns.


---

## Page 103/276

Vi stannar Silverkungen, tar på oss långbyxor för ormarnas skull, glider nerför järnkorset vid vägkanten, plastblommor markerar en ung mans snabba död. Vi kliver ut i den röda sanden, ut mot kaktusarna, Saguaros, dessa väldiga, mörkgröna, svullna kaktusar med fågelbon i stammarna och tre decimeter långa, stenhårda taggar på armarna. Vi strosar runt i öknen, länge, går längs en uttorkad flodbädd, sparkar på dom torra vita stenarna, rör upp samma damm som så många hästar tidigare har satt i rörelse. Det är alldeles tyst i dalen, inga fåglar, inga cikador, inga bilar, inga människor. Vi gräver några gropar, pissar på en död buske, känner den ljumma vinden rulla ner från bergen, ut över marken, på avstånd börjar det mullra. 
     Vi hastar tillbaka i våra egna torra fotspår, skär en skåra i en sex meter hög kaktus, stannar vid vägkanten, stirrar hypnotiserade ut i detta så annorlunda, stirrar för att verkligen bränna in synen i hjärnbarken.
     Hittar ett motell.
     En krossad lampa i taket, fimpar i glaskupolen.
     Spelar ett parti schack. 
     Remi.

Nästa dag når vi tullstationen i Nogales, på gränsen till Arizona. Stekhett, solen i zenit. Hoppas att det inte ska krångla med våra inresevisum. Det gör det inte. 
     Det är annat som krånglar. 
     Ett antal sysslolösa och totalt nollställda amerikanska poliser börjar kretsa runt bilen, en av dom håller en spänd och darrande knarkhund.
     - Den heter Princess 67, säger han.
     Helt omotiverat. 
     En ensam apelsin rullar sakta över asfalten. Vi blir ombedda att kliva ur. Vi anstränger oss för att verka fullt normala, hoppas att svettningarna kopplas till den glödande solen. Princess 67 börjar sitt arbete under och i bilen, i bagageluckan, i väskorna. Vi håller tummarna för att vi inte har glömt nån liten påse med gräs nånstans. Det vore inte så lyckat. 
     Princess 67 får inget napp.
     - Har ni några vapen? frågar ett av stenansiktena.
     - Ja, vårt språk.
     Hade vi kunnat svara, men det gör vi inte. Det här är inte läge att raljera. Definitivt inte.
     - Nej, säger vi. Vi har inga vapen.
     En av poliserna sätter sig i passagerarsätet där fram. Börjar känna under instrumentbrädan, under sitsen. Hittar ingenting. Öppnar handskfacket, lyfter ut ett par kartor och hejdar armen. Vi ser hur han rör handen därinne, hur han tittar på oss, ber oss backa ett par meter. Vi lyder. Sakta drar han ut handen och håller en kniv i den. Jag stirrar på den och kommer ihåg: Bruno har köpt en kniv nånstans och lagt den i handskfacket. 
     Inte så bra i det här läget. 
     Polisen kliver ur bilen med kniven i handen, tittar på oss.
     - Vad är det här? säger han.
     - En kniv.
     - Ett vapen. Ni hade ju inga vapen? Varför ljög ni?
     - Vi tänkte inte på den där ... det, för oss är det inte ett vapen.
     - Det är det för oss och den amerikanska lagen. Vapensmuggling är förbjudet.
     Jag undviker att påpeka att vem som helst i USA kan gå in var som helst och köpa på sig fjorton bazookas utan problem. Det här en liten kniv. Men problemet är tydligen att vi har försökt korsa gränsen med den.
     Polisen håller upp kniven i luften, visar den för resten av dom sysslolösa uniformerna, några skakar på huvudet, andra ler för första gången. Solen bränner i ansiktet och jag känner att det här kan sluta jävligt illa. Dom här killarna har inte haft kul på ganska länge, äntligen har dom fått nåt att leka med.


---

## Page 104/276

En av poliserna drar fram ett måttband. Tar kniven, mäter bladet, sträcker tillbaka kniven till hundmannen.
     - To short.
     - Sure?
     - Yes, sorry.
     Tydligen finns det stipulerade bladlängder i den amerikanska lagen som avgör om en kniv är illegal eller inte. Brunos kniv är inte det.
     Vi sätter oss i bilen och rullar iväg. Jag lyckas köra över apelsinen när vi svänger ut på vägen.
[UNHANDLED: indent]
Sent på eftermiddagen rullar vi in i ett av våra måsten på resan: Tombstone. Den mytomhuldade westernstan, plats för otaliga revolveruppgörelser, fiktiva och verkliga. ”The town to tough to die”. En guldgruva för filmare och författare. 
     Stan har klassats som kulturminnesmärke för längesen, allt är bevarat som det såg ut 1870. Samma salooner, samma hotell, samma dammiga gator och snirkliga, vackra trähus med gungande loftgångar. Silver Nugget Saloon. Bird Cage Theatre. Crystal Palace Saloon. Wells Fargo Office. O.K. Corral: ”Walk where they fell.” 
     Allt står där det alltid har stått. 
     Det är naturligtvis en turistmagnet på många sätt, men med lite poesifantasi har vi ingen svårighet att förflytta oss nåt århundrade tillbaka i tiden. Speciellt inte när vi ser kulhålen i väggarna eller slår upp svängdörrarna till Oriental Saloon, krogen där Virgil Earp (Wyatts bror) klev ut genom dörren, fick tre kulor i kroppen, vacklade in igen och överlevde. 
     Vi dricker en del whisky i den baren.

Nästa morgon besöker vi det omskrivna fängelset i Tombstone. The Jailhouse, som det står ovanför dörren. På fängelsegården står en tvåmans-galge med 13 trappsteg upp och en enorm fallucka. Vi går långsamt uppför trappan, som om det var oss det gällde. Just när vi står på luckan och tittar upp på galgarna och föreställer oss repen och kropparna som dinglade där börjar åskan mullra, himlen öppnar sig, regnet vräker plötsligt ner, vi snubblar utför trapporna och springer genom kulregnet över gården, blixtarna står som feta, blå ledningar mellan himmel och helvete. 
     Vi söker skydd på Silver Nugget på Fremont St.
     I baren står en man i boots och cowboyhatt och två guldtänder, påstår att han är dollarmiljonär, bjuder på whiskey med en utslängd bunt sedlar på disken:
     - Bara ni sköter er ikväll, pojkar, behöver ni inte bekymra er om pengar, jag har inget jobb, jag arbetar inte, jag behöver inte, min farfar äger en saloon, Lucky Cuss Saloon, drick pojkar och ta det lugnt.
     Han har lagt ett patronbälte på disken. 
     Utanför passerar en likvagn i guld och silver, regnet sköljer över motorhuven.
[UNHANDLED: indent]
När åskan har lagt sig går vi till O.K. Corral. Lite spända. Det är platsen för den beryktade duellen mellan Wyatt Earp, hans bröder Virgil och Morgan, Doc Holliday och bröderna Clanton. Vi har sett scenen i ett antal filmversioner genom åren, bra och mindre bra, alltid dramatiska. Vi kommer fram till platsen, går in på gården där skjutningen ägde rum, står där duellen faktiskt utspelade sig, i gryningen den 26 oktober 1881, har samma mark under fötterna. 
     Jaha?
     Det är några plank, några skjul, några skotthål, that´s it.  
     Men det var här det skedde.
     Kan vi bocka av det.

[IMAGE: 188.jpg]


---

## Page 105/276

På väg tillbaka passerar vi Bird Cage Theatre. På väggen sitter en gammal klassisk affisch som upplyser om att den berömda magdansösen Little Egypt ska uppträda här ikväll. Vi fortsätter till baren på Allen St, Crystal Palace, och blir kvar ganska länge.

***

En Jack Daniel´s i Tombstone

Nere i mexico
               lyfte gamarna med det bästa från vägen

härinne på Crystal Palace
               rullar sval bomull över biljardbordet

det är sant
vi tänker aldrig arbeta
vi använder våra händer till kärlek

& ute på Allen Street
               hörs klackarna så tydligt
när vi springer i åskregnet
bjudna till en kvinna
               som skrev dom bästa sångerna 1890
& tog sitt liv
för någon annan än oss

B.K.Ö: ur ”Spelarens Sten”

***

Vi lämnar Crystal Palace och bestämmer oss för att besöka Boot Hill. Den mytiska kyrkogården. Den ligger en bit utanför stan. Vi promenerar. Det hinner mörkna en del innan vi kommer fram. På avstånd skäller präriehundar.
     Vi går längs gravarna i dunklet, läser på stenarna. ”Hung by mistake” står det på många, ”Killed by accident” på andra. På en står det: ” HERE LIES LESTER MOORE/FOUR SLUGS FROM A FORTYFOUR/NO LESS NO MORE”. 
     På många gravstenar med döda kvinnor står det bara ”Suicide”, en antydan om livsvillkoren.    
     På väg tillbaka hinner det bli beckmörkt, fullmånen är uppe, hundarna ylar. Vi går längs ett dike på väg in mot Tombstone. Plötsligt rullar en polisbil upp vid vår sida, stannar till. Begär legitimation. Vi förklarar att vi är utlänningar, att vi just har varit på Boot Hill.
     - Mitt i natten?
     - Ja.
     - Vad gjorde ni där?
     - Tittade på gravstenar.
     Dom skakar lite på huvudet och säger åt oss att hålla oss inomhus. Två mördare har just rymt från Sonora Jail och kan dyka upp var som helst. Vi hastar längs Allen St in mot vårt hotell. 
     Jag somnar direkt och drömmer om Wyatt Earps vackra, tredje fru, Josephine Earp. 

Det sista vi gör i Tombstone är att ta ett fotografi. På riktigt. Vi går in i en fotoateljé på Allen St och tar en porträttbild.

[IMAGE: 311.png] We were so much older then
We are younger than that now.


---

## Page 106/276

På grund av en incident med två Navajos i ett reservat längre fram är detta den enda bild vi har från resan (förutom blädderblocken i hjärnan).
[UNHANDLED: indent]
Vi fortsätter upp genom Arizona. Åker genom Alpin, oändliga skogar, täta, mörka, närmar oss indianreservatet Fort Apache. Kommer ut ur skogarna, ute på vidderna strövar flockar av vilda präriehästar omkring. Vackert! 
     Vi måste förbi en sjö innan vi når reservatet. Det går inte. En jättelik, blixtfälld trädstam blockerar vägen. Vi sätter oss på stammen, tar två Budweiser, äter ett par äpplen.
     - Vi får vända och ta oss in i reservatet högre upp, säger Bruno.
     Det funkar. 
     Vi glider in i apachereservatet, rullar över helig mark. Det första vi ser är enorma hjordar av får, vaktade av natives. Det är vad dom håller på med idag. 
     Får. 
     Inte bufflar eller hästar. 
     Får. 
     Så fruktansvärt förödmjukande, i hjärtat av Geronimos stolta landskap, som han försvarade med sitt släktes dyrköpta blod, sina barn och sina kvinnor. Detta landskap är nu befolkat av ättlingar som vaktar får.
[UNHANDLED: indent]
Vi kör till Whiteriver och Fort Apache. Fortet är ointressant, bara gamla tegelbyggnader och logilokaler, ombyggt till skola. 
     Återvänder till Whiteriver, tankar, kollar in dom tragiska fyllona utanför bykrogen, ligger som inkarnationen av mänsklig förnedring, stora alkisbuntar mitt i solen på en raggig gräsplätt. 
     Stannar i Show Low, efter att ha dundrat igenom Geronimo Pass i skymningen. Hittar ett skabbigt motell. Som vanligt svarta kräldjur under lakanen, spindeldelar på tvålen, fyra bastanta killar med gevär tar in i rummet intill. Vi håller oss vakna till gryningen. När vi lämnar rummet sticker jag mig ordentligt på busken utanför metalldörren. Blodvite. 
     Alltid nåt.

Vi når Apache National Forest. Ett enormt område. Glider sakta med bilen genom spretig grönska, smala bergsvägar, minns skylten i början: ”Varning för exotiska djur”.
     Är det vi?
     Snarare dom jaguarer som fortfarande strövar runt här (idag är dom utrotade). 
     Fastnar i ett flodregn på en bergstopp. Vägen dränks i skyfall. Vi stannar Silverkungen, rullar av en bit, står högst upp på toppen och betraktar ett fullständigt ursinnigt världskrig mellan himmel och jord. Blixtarna krackelerar över topparna och exploderar i våra trumhinnor, rullar ut mellan apachebergen som elektriska vätebomber, bilen skakar när marken mullrar under oss, träden sliter med sina kämpande rötter, atmosfären är svart, vi känner oss äntligen små.
     Efter ovädret: ångan stiger som trollslöjor från dom asfalterade vägarna, stiger som ringlande förförisk rökelse, vilan, helningen efter stormen.

Kör vidare igenom Petrified Forest. Den förstenade skogen. Ett slags amerikanska fornlämningar, deras runstenar. Skogen sjönk i havet för 20.000 år sen, höjdes igen, resterna ligger som svarta, tunga, döda monument på slätten ... eller är det förstenade bufflar? 

Den kallas för ”Death Road” och går mellan Tombstone och Cochise Stronghold. Smal, oerhört gropig, sandig. I fjärran Dragoon Mountains. Vi är på väg mot Fort Bowie. Överallt sköldpaddor, harar, jordekorrar och enorma rullande buskar.


---

## Page 107/276

Stannar till vid en sliten skylt. Läser: ”Här stoppade Cochise en fora med prärievagnar, stekte upp sju vita män och våldtog deras kvinnor, allt inom synhåll för Fort Bowie. Det var upptakten till det 12 år långa, grymma, hänsynslösa kriget mellan kavalleriet och Cochise.” 
     Bruno reagerar. 
     - Det är en lögn, säger han.
     Och så får jag en kort historielektion. Han är inläst på Cochise: namn, årtal, händelser. 
     Upptakten var en helt annan, en liten vit pojke som kidnappades utanför fortet och Cochise fick skulden. Han besökte fortet med delar av sin familj, förklarade att han inte var inblandad i kidnappningen (vilket han inte var) och ville hjälpa till att hitta dom som gjort det. Befälhavaren trodde honom inte och fängslade hans familj. Cochise rymde under natten. Befälhavaren hängde alla hans familjemedlemmar som straff. 
     Det var upptakten till Cochise oresonliga vrede (jag har inte så svårt att relatera till den ursinniga känslan av orättvisa, jag har upplevt den själv i något modererad form). 
     När Bruno är klar tittar vi ut över platsen igen. Det är alldeles tyst, knappt ens ökenvinden gör sig påmind.    
     Sakralt.
[UNHANDLED: indent]
Vi åker vidare. Vägen smalnar, solen steker, jag ser ormen först: lång, svart, ett tiotal meter framför oss, mitt i vägbanan. Vi stannar, sänker ner vindrutorna, det är dödstyst utanför. En skallerorm? Så ser vi hur ormen höjer svansen, hör det höga skallrande ljudet från plattorna som vibrerar, ser den kluvna spelande tungan, hör väsandet. Vi kör lite närmare. Den flyttar inte på sig. Köra över den eller gå ur? Ingen av oss är så pigg på att gå ur, inte köra över den heller. Bruno tar fram en liten ask från en fotorulle, häver sig ut genom vindrutan, kastar asken mot skallerormen för att se om den reagerar. Det gör den. Smidigt ringlar den lite åt sidan, mot kanten av vägen, utan att ge avkall på skallrandet. Jag glider framåt med bilen, ormen ligger kvar i diket och spelar med tungan, den är vacker, med sina utspända käkar. Bruno tar en bild på den. Jag kör vidare.
[UNHANDLED: indent]
Två Navajos med långt svart hår och tunna jackor står och liftar. Dom är luggslitna. Vi plockar upp dom, förstår att dom ska till en by en bit bort i reservatet. Dom sätter sig i baksätet. Vi försöker konversera, fråga, Bruno är nyfiken, dom är fåordiga. Vi kommer fram och släpper av dom. 
     En halvgod gärning. 
     Några mil senare ska Bruno fotografera en ravin. Han vänder sig mot baksätet efter kameran. Den är borta. Den finns numera i en by i ett reservat långt bakom oss. 
     Det tar en stund att smälta. Vita turister som tror att dom är hyggliga. Naivt. Sorgligast är alla bilder som fanns i kameran, från hela vår roadtrip. 
     Vi får förlita oss på det inre bildarkivet.    
[UNHANDLED: indent]
Vi närmar oss dom väldiga Dragoon Mountain, dom tornar upp sig som en vägg av mörkbrun massa mot himlen.  
      Innan dess: Röd, bränd torka så långt ögat når, ända fram till bergen. En träskylt dyker upp, vi stannar. Vi är i utkanten av Cochise Stronghold. Apacheledarens tillhåll. Hans fästning i bergen. Gamarna cirklar över dom gigantiska klipporna. Vi åker in. En lång, slingrig ödslig väg, mellan uttorkade bäckar, omkullfallna trädstammar, inte en människa, inte en bil. Vi kommer in i vad som var ser ut som en offerlund, svala skuggade ytor under höga träd, precis i knät av klippdalen. Vi stannar och går ut, tittar upp. Ser direkt kulspår i bergväggarna.
     Det var inne bland dom här klippbergen allt utspelade sig. Den slutgiltiga, grymma uppgörelsen mellan invandrarna och Cochise. Mellan kavallerister och urbefolkning. Vi klättrar upp i klipplandskapet, utsprång för utsprång. Pumabergen. Vi är vaksamma. Vet vad som har utspelats här. Anar att apachernas döda själar vakar över dom blodstänkta klipporna. Får en känsla av ögon, vakande ögon. Sätter oss i en klippskreva, försöker ta in.


---

## Page 108/276

Det var här det hände.
     Massakern.
     Klättrar ner igen. 
     Nedanför klipporna står ett förtorkat träd med ett kvisthål i. Kikar man genom hålet kan man se konturerna av Fort Bowies ruiner i fjärran, dolt i en mörk, skuggad klyfta.
     Vi tittar upp, gamarna cirklar fortfarande däruppe. Vi klämmer lite tequila, lägger oss på marken, lyssnar till dom obefintliga ljuden och kan långsamt rekapitulera ett anfall från dom vita, ännu ett lönlöst försök att tränga uppför dom branta kantiga bergssidorna för att försöka få tag i den stolthet som äger detta land. Vi kan, i den sjunkande eftermiddagssolen, med tequila i handen och gamarna i skyn, liggande utsträckta på torra löv nere i grytan av Cochise Stronghold, långsamt förflytta oss tillbaka till 1860-talet och uppleva den råa dramatik som var den tidens kännetecken, hästarnas stampande, kulorna, pilarna, skriken, vattenpåsarna, svetten, mansskriken, dom snabba indianfötterna med dom mjuka mockasinerna mot dom stenhårda klipporna, smidiga som bergsgetter, hela tiden nya positioner, nya vita offer med vinande pilar genom struparna, stupande in genom fortet för att dö ... vi har inte svårt att föreställa oss vad som utspelades här.
     Gamarna har försvunnit. 
[UNHANDLED: indent]
Info: Efter tolv års desperata försök från kavalleriet att knäcka Cochise i hans klippfästning kommer man till slut fram till, tack vare en klok president, en separat fredsöverenskommelse 1872. C0chise får igenom alla sina omfattande krav, inte minst ett stort reservat för sitt folk. 
     Två år senare dör Cochise. Hans grav göms i bergen. Den är fortfarande inte lokaliserad. Född här, död här, försvunnen här.
     Svårt att matcha den gravstenen. 
[UNHANDLED: indent]
Nästa stopp är en bar i Navajoreservatet. Tre natives i cowboykläder sitter vid disken och dricker cocacola. Vi tänker på dom vilda, hårda klipporna i Cochise Stronghold. Kampen där. Här sitter ätteläggen i cowboykläder och dricker coke. 
     Rätt beklämmande.

Vi passerar dom stora platåerna. First Mesa, Second Mesa. Urgamla byar hukar på klipporna, fortfarande befolkade. Stenhus, med utsikt över hela stäppen. Bruno sliter med en dikt. Han löser första meningen när vi bromsar in för en svart tjur på vägen.
     - Äntligen! Inledningen är knäckt! Lyssna: ”Pariserhjulet repar floden, där du hyr ett skjul, med fruset gin som tak” ... vilken lättnad!
     Bakgrund: Vi stannade till i Santa Monica på väg från San Fransisco, mittemot motellet låg ett nöjesfält med ett pariserhjul, Bruno såg hur karusellens snurrande korgar speglade sig i vattnet utanför.   

***

Spelarens Sten

pariserhjulet repar floden
där du hyr ett skjul
med fruset gin som tak

kärlek fraktas
rovfåglar på magikerns rygg
rovfåglar på magikerns rygg

jag hittar dej
vagnarna packas med flor
dina tårar slavar motsols i natt


---

## Page 109/276

kärlek fraktas
kärlek fraktas mot stupet
blixten under en död mans ögonlock

jag hittar dej
skrinen töms på ringar från vattnet
din fotspets doppas i utländsk sömn

kärlek fraktas
kärlek fraktas mot stupet
stenen i spelarens huvud
borrhålen i förrädarens gloria

pariserhjulet repar floden
du hyr ett skjul
med fruset gin som tak

kärlek fraktas
kärlek fraktas mot stupet
rovfåglar
rovfåglar på magikerns rygg

i kväll går jag vilse
i kväll hittar jag skåran i en nerfälld ridå
män vill rädda dej
kvinnor vill rädda dej

vingen slår en flisa ur golvet
det blev början till deras fall

B.K.Ö: ur ”Spelarens Sten”

***

Rum nummer 10 i Dry Town. Ett billigt motell. Bruno mår inte bra. Jag drar upp ett smutsigt lakan över huvudet, han vankar runt.
     - Roligare än så här blir det inte, säger han. Lägga sig till vila med en flaska tequila.
     Han rimmar åtminstone. Han är nära gränsen. Naken, med en blöt handduk som turban. Han lägger en vit tygservett över mina kycklingrester, bläddrar mellan tv-kanalerna, fram och tillbaka.
     - Det är gardinerna!
     Fönstret täcks av tyggardiner med färgglada mexikanska mönster: sombreros, kaktusar, prärievargar, stenkors.
     - Det är värmen!
     Han sliter upp innerdörren, stirrar förtvivlat ut genom nätet, mot cikadornas kadens.
     - Det är den där jävla skylten Vacancy! Det är den!
     Han knäpper på kassettbandspelaren, kör fram och tillbaka, går in på toaletten.
     - Inte ens skiten försvinner när man spolar!
     Han rycker i toalettstolen, sätter sig på sängen, tar upp det vita lakanet, trasslar in sig i det, drar och sliter, får upp underlakanet, virar in sig själv, skriker. Rusar plötsligt upp, sätter sig vid bordet, stirrar in i spegeln.
     - Spegeln sitter för högt! Spegeln sitter uppe i ett torn!
     Han stönar med i refrängen från bandspelaren: ”How much longer ... how much longer ... ”
     - Jag vet inte! skriker han. Jag vet inte!
     Jag tittar på honom: Döbeln vid Jutas.
     - Och pipan slocknar innan man har tänt den!
     Han har just rånats på sin kamera. Han börjar nynna, varva ner, slår några hårda trumslag mot bordskanten.


---

## Page 110/276

- Jävligt fina bilder, mumlar han, skallerormen och Boot Hill, jävligt fina bilder.
     Schackspelet ligger och vakar vid sängkanten. Han klarar inte motelldöden. Han klarar inte tristessens extas. Han har krypande explosioner under huden. Ovanför hans huvud vaggar en tom metallgalge.
     - Det är där vi ska hänga slaktfracken, säger han.
     Hans vackra van Gogh-skor hänger med remmarna neråt. Den svarta västen, med diamanten från Istanbul i knapphålet, den svarta västen ligger upptryckt mot dörren som en strykrädd tvååring. Han släcker. I mörkret hör jag hans röst:
     - Spansk krage ...

Vi passerar gränsen till Utah, på väg mot Colorado, stannar till i en mindre stad. Vi har kört genom öken och hetta i timmar, är svintörstiga. Går in på en bar, sjunker ner vid disken. Äntligen!
     - Två öl, tack!
     - Vi serverar inte alkohol.
     - ... det är ju en bar?
     - Tyvärr.
     - Okej, var ligger närmsta bar där man kan få en öl?
     - I Colorado. Det här är Utah. Det finns ingen alkohol i Utah.
     Mormonland.
     Vi sjunker ihop i Silverkungen.

Vi kör rätt fort mot Colorado. Mot Klippiga Bergen. Klättrar längs bergsvägar, kommer upp på en platå, stannar till, går ut, tittar bort mot en jättelik dalgång, hör ett avlägset ljud: långt borta ser vi en stor buffelhjord, en svart massa av bisonoxar på väg genom det höga gräset, tusentals, raggigt skinn hänger nerför kropparna, rör sig långsamt i solnedgången, som för hundra år sen. 
     Det är så vackert och vi blir lite förbluffade. Finns det så stora hjordar av vilda bufflar kvar? 
      Några minuter senare blir vi nästan lika förbluffade. Vi kommer runt ett hörn högt upp i bergen, nedanför oss är en djup ravin, mitt i ravinen står en gigantiskt hög rauk, smal, urholkad av flodvatten, högst upp på rauken står ett stort svart lok. Ett järnvägslok. Balanserande på raukens topp. 
     Vi kliver ur. En liten skylt vid ravinkanten har en kort information: ”Minnesmärke över Denver & Rio Grande Western Railway.”
     Ett lok på en rauk mitt i en ravin i Klippiga Bergen? 
     Okej, dom har inga pyramider, dom får jobba med det dom har.
[UNHANDLED: indent]
Vi kör och börjar bli utsvultna. Till slut dyker det upp en vägrestaurang. Strålkastarna får in den blinkande skylten: ”Mexican Food-Steaks-Lobster”. Äntligen! Jag bromsar in och slår av tändningen. Då slocknar skylten. Allt ljus i restaurangen släcks. Hela stället blir totalt mörkt.
     - Ryktet har föregått oss, säger Bruno. 
[UNHANDLED: indent]
Vi kommer fram till Cimarron: Två motell, en restaurang, en postskrubb, en bensinmack, en spritbutik och en bastu. Två mil till närmaste bio. Vi stannar till vid restaurangen. Vill checka av om vi ska stanna här.
     Bra atmosfär när vi kliver in. Creedence i högtalarna, på disken en modell av loket i ravinen vi sett tidigare, en Kennedystatyett i brons och ett akvarium fullt med humrar. Vi går fram till disken och ber om två glas vitt vin.
     - Vinet är slut, det vita.


---

## Page 111/276

Mannen vid kortänden av disken hasar ner från stolen och försvinner ut. Vi sätter oss i baren och beställer två konjak istället (av nån anledning, hitintills har det handlat om tequila och whiskey när det gäller starksprit, nu vill vi ha två konjak - man får inte bli förutsägbar).
     - Enjoy, säger den kvinnliga bartendern och ställer fram två glas utan skymten av ett leende.
     Hennes röst är lägre än hennes kropp antyder, hennes tilltal är säkert. Vi dricker ur och tar en till och lyckas få igång en dialog med henne. Efter en stund säger hon:
     - Varför skulle jag åka 90 mil för att få ett annat jobb? Jag är bartender i en håla och det är alright. Jag ler inte mot gästerna när jag inte har lust.
     Mannen som försvann dyker upp igen. I handen har han en flaska vitt vin som han ställer på disken. En servitris glider fram och presenterar sig som Patricia.
     - You guys get high? 
     Vi fattar först inte vad hon menar. När vi gör det vinkar hon med oss in på en toalett bakom baren och bjuder på en joint.
     Bruno och jag tittar på varann: vi bokar ett motell här.

Ett bra motell, trärum, inga onödiga insekter, svalt för att vara här. Helt okej för en natt.
     Det ska bli många fler nätter.

Morgon: Jag drar på mig jeansen, öppnar nätdörren, stiger ut i solen, möts av sju kolibris, blickstilla, hovrande i luften rakt framför mig, mjukt sjungande: gula, röda ... tre meter bort ligger en brun, mätt blodhund i gruset.

Vi är utlänningar i en håla som sällan frekventeras av utlänningar annat än som genomfartshåla. Tanka, ta en hamburgare, dra vidare. Vi har stannat. Det väcker en viss nyfikenhet. Vår nationalitet hjälper till. Vi är svenskar, väldigt långt från Cimarron. Vi kommer snabbt i kontakt med några unga människor. Tjejer och killar. Det finns en nyfikenhet på ”främlingarna”. Vi hakar tag i det, känner att vi vill landa en stund, känna oss för i den här miljön. 
     Och slås av hur öppna och vänliga alla är. 
     Och sänker garden.
     - Vad gör man i Cimarron?
     - På sommaren jobbar vi hela tiden, nästan dygnet runt, tre månader.
     - Och dom andra nio?
     - Då slöar vi, tänder på, övar musik, åker skidor, fiskar och lyssnar på plattor. Läser en del.
     Hyfsat cool tillvaro.
[UNHANDLED: indent]
      - Vill ni hänga med till Lost Lake?
     Det är Don som frågar. Han har stort, svart, krulligt bibelskägg. Han ska åka och fiska med sin kompis Ad, två killar som vi har bastat med kvällen innan. En fantastisk bastu: ett stockhus med glödande stenar som uppvärmning, källvatten som kylning, mina finska vänner skulle ruttna av avundsjuka.
     - Var ligger Lost Lake?
     - Vid Black Ridge, det är en magisk, dold liten bergssjö, säger Ad. 
     Vi åker iväg.
[UNHANDLED: indent]
Ad kör, en läcker, röd Mercury, kör igenom en stor skog med jättelika aspar, passerar ett sågverk där han och Don jobbar. 
     - Jag och min brorsa Eddie ska ta över motellet efter farsan, han har haft det i 40 år, säger Don.
     Underförstått: Han kommer inte att jobba på sågverket hela livet ut.


---

## Page 112/276

Ad vrider sig mot baksätet.
     - Jag hörde att ni var nere i Mexico, var ni i Guadalajara?
     - Nej.
     - Synd, dom har bra torkade svampar där, bättre än peyoten, bara garvhallisar. Pröva det om ni kommer dit! 
     Han vet inte vad vi prövade på ostronpartyt i San Francisco.

Mercuryn stannar. Vi kliver ur. Enda vägen upp till Lost Lake är en brant trädfälld klättring längs en liten tunn ström med vatten, bävergnagda stubbar längs hela stigen. Tung klättring. 
     Till slut kommer vi fram.
     Det är en fantastisk liten sjö. Ad överdrev inte. Gåtfull, mörk, tyst. Hela den motsatta bergssidan är spegelvänd i vattenytan, granarna borrar sig ner i sjön ... så kommer vinden och suddar ut granarna till mjuka, glittrande vågor ... så lägger sig stiltjen igen, två trollsländor utnyttjar fristen maximalt och kopulerar sig bort över vattenytan. 
     Ad och Don lägger en flaska Wild Turkey på kylning i marvattnet, börjar fiska. Det är forell som gäller. Vi delar ett par jointar, Gold Colombia. Badar. Bruno hoppar i naken, kravlar upp som näcken på en liten stenö mitt i sjön. Mitt på den lilla ön står två ensamma mörka enar. Jag vet vad han tänker på: Böcklin. 
     - Det finns bergslejon där på andra sidan, pumor ibland. 
     Don pekar med sitt spö mot bergssidan på andra sidan sjön.
     - Min mamma sköt två i höstas.
     - Pumor?
     - Lejon.
     Vi har sett foton i baren på en kvinna med gevär i handen. Förmodligen Dons mamma.
     Forellerna vakar ute i sjön, är svårfiskade, solen står högt. Don får en tröja på kroken, tappar tröjan i sjön. Kall Budweiser, mycket insekter, bromsar, vackra fjärilar, sländor, rödblå flugor, många okända fågelläten, ljusblå prästkragar, några förtorkade stockar flyter längs den steniga, otrampade stranden. Vi känner oss väldigt hemma här, samma harmonisk stämning som vid frukosten hos George Hitchcock. 
     Ad och Don spinner tvärs över vattnet, en bit ifrån varandra, fiskar med mask och salmon eyes. Jag går naken ner i sjön, källkallt friskt vatten. Simmar, flyter, dricker av det rena vattnet. En sjungande bergsvind drar ner över sjön, sprider ett nätverk av förtorkade stammar över ytan, dom glider sakta fram, stannar upp när vinden avtar, guppar med rytmiska kluckanden. Gräshoppor knastrar koder överallt, låter som Öbergs spelkort, dubbelvikta, fastsatta med tvättklämmor av trä vid cykelgaffeln, ljuden blandar sig med trollsländornas hungriga sånger, bäcken drar en klangrik vattensymfoni genom granskogen ut över Lost Lake. 
     Vi befinner oss i ett utrymme av total frid och fredlighet, en av dessa dolda nischer på jorden, förborgade för alla utom dom invigda. Andaktsfullt? Gudomligt? Sakralt? Magiskt? Overkligt? Förtvivlat vackert, helt enkelt. Balansen, harmonin mellan natur och människa. Sol, berg, skog, sjö, djur, människa och frid (i förhållande till det vi gör med vår jord idag är det här ett ytterligt plågsamt minne, jag lovar). 
     Plötsligt glider en brun bäver fram bakom stenön, ljudlöst, glider över sjön, klättrar upp på en stock, putsar sig, äter, sitter stilla och betraktar oss, glider ner i vattnet igen, försvinner under ytan, glider upp som en brunsvart stock, dyker, är borta länge, dyker upp vid ön igen, glider in mot stranden, försvinner uppför bergssidan ... återkommer efter en stund, glider ut, börjar cirkla runt runt på vattenytan, länge, större och större cirklar. 
     Jag tycker det ser lite egendomligt ut.
     - Är den sjuk? frågar jag.
     - Nej, den arbetar.
     - Vad gör den?
     - En vattenmålning.


---

## Page 113/276

Jag tittar på Don. Ansiktet är uttryckslöst.
     - En vattenmålning?
     - Ja, för oss.
     Jag tänker: antingen är det jointen som talar eller så är det helt enkelt en tro som folk i den här trakten omfattar: bävern gör vattenmålningar i Lost Lake ibland. 
     Just då fastnar Don med kroken i en låg tall när han ska kasta ut. 
     - Pinefish, skrattar han.
     Bruno har somnat i skuggan av en silvergran. Solen rör sig omärkligt över bergskanten, försvinner sakta. Ingen har klocka, vi kom hit när solen steg, vi går hem när den börjar sjunka.

På vägen hem möter vi två män med bergsyxor och rep i händerna:
     - Hi folks! Inget stadsliv direkt!
     - Nej.
     Dom försvinner in i skogen.
     Vi går lite vilse och tvingas korsa ett stup, en jättelik fälld granstam ligger tvärs över stupet, vi balanserar över. På andra sidan står ett stort, ljusbrunt rådjur helt stilla och iakttar oss, plötsligt tar det ett skutt rakt upp i luften, kastar sig runt och försvinner in mellan stammarna.

På kvällen i Cimmaron upptäcker vi att våra bilnycklar är borta. Förmodligen tappade under utflykten till Lost Lake. Ingen idé att ta sig dit upp igen och leta. Vi tvingas skicka efter nya från Hartman Brothers i San Francisco. 
     Vi tvingas också stanna ett par dar längre än vi tänkt i Cimmaron.
     Inte utan komplikationer.
     I vissa viskningar antyds det att vi har tappat nycklarna med flit för att kunna hänga kvar. Viskningar som tillhör pojkvänner som känner sig hotade, två främlingar som stör cirklarna. 
     Vi har haft kontakt med ett par tjejer här, Patricia och Chris, pratat, druckit lite vin, umgåtts, fått lite andra historier än dom grabbarna har förmedlat. 
     Patricia: ”Våra två blodhundar försvann, tre dygn senare stannar en lastbil framför verandan, två män vräker ner våra sönderskjutna hundar på trägolvet och sträcker över en räkning på 600 dollar. Hundarna har rivit deras får ... så är läget härute.”
     För övrigt ingenting.
     Men det räcker tydligen.

Sista dan i Cimmaron blir det spontan fest vid macken. Math Mexi har en tunna öl i bakluckan, alla krökar i solen, bensinkunderna bjuds in, härlig stämning, lögner och armbrytning, en svart orm vakar vid frysdisken. Nån slår upp ett pingisbord i lanthandeln, gratis öl och whiskey direkt från hyllorna. Vi spelar dubbel med Don och Ad, Chris agerar domare, vi vinner. Affären stänger, festen fortsätter på restaurangen. Kocken bjuder på en silverpipa turkiskt och natten bara pågår.
     Ute vid pumparna har några halvfulla och påtända ungdomar samlats. Dom börjar kasta små smällare i luften. Vi går ut, står i neonljuset från restaurangen och tittar. En stor blodhund hoppar efter smällarna. Don säger: ”Han fångar dom i munnen, ibland lyckas hans tunga väta stubinen så den slocknar, oftast inte, då exploderar dom i munnen. Vi kallar honom Bighead, han är otroligt dum.”
     För oss känns det som avancerat djurplågeri och vi drar oss mot motellet. Det är vargtimmen och en galen hund skäller hos grannen i rummet intill. Till slut går jag över och knackar på. En vettskrämd halvnaken man öppnar. Jag förklarar att vi spelar musik varje natt, spelar vi för högt är det bara att banka i väggen så höjer vi. Han ser rädd ut och drar igen dörren. 
     Strax efter tystnar hunden.


---

## Page 114/276

[UNHANDLED: indent]
På morgonen stannar en Highway Patrol-bil utanför motellet. En polis kliver ur. Vi tittar på honom. En viss anspänning infinner sig, det sitter i ryggmärgen, är det grannen som har larmat? Inte alls. Polispatrullen är där för att överlämna dom nya bilnycklarna. Snygg service. Tyvärr är det fel nycklar, dom funkar inte. Ny snygg service: poliserna fixar ut en låssmed som specialtillverkar en ny nyckel direkt på plats. På hyrfirmans bekostnad.
     Man bugar.
     Vi rullar ut från Cimarron vid tre. 

Passerar Wolf Creek Pass, det brantaste passet i Colorado, ser regnbågen landa i en granklädd sluttning en bit fram, Silverkungen åker vördnadsfullt rakt igenom bågen, passerar Cave of the Winds och Red Hill Creek ... en rätt kuslig plats, övergivna timmerhus, en spökranch på avstånd, inte en människa ... kommer fram till Buffalo Creek och hittar ett motell med rätt namn: Motell Christelle.

Nästa dag: Denver. Stan dyker upp väldigt plötsligt, runt en klippa, i skuggan av Klippiga Bergen. 
     Vi kör in en bit, hittar Motel Dead End på Broadway. På bakgården ligger en jättelik bilmarknad med en pizzabar intill. Vi är hungriga, går dit. Trötta servitriser, tristess, damm, spindelnät i fönstren, helt ok pizza. 
     Tillbaka till rummet. Hackande luftkonditionering, en gammal man gråter genom väggen. Vi hör tvärbromsande gummihjul, polissiréner, ett skott, ett däck som exploderar, en kvinnoröst som skär genom den stinkande komprimerade värmen: 
     - Det är försent! Vi skulle aldrig ha gjort det!
     Bruno låser in sig på toaletten med sina dikter, enda stället med en fungerande lampa.
     I morgon ska vi åka till Boulder.

Boulder är den största universitetsstaden i Colorado. Den är också säte för Naropa Institue som inhyser Jack Kerouac School - School of disembodied poetics. Den grundades 1974 av poeterna Allen Ginsberg och Anne Waldman och kompositören John Cage. Syftet beskrevs så här: ”To teach meditators about the golden mouth and to educate poets about the golden mind.”
     Nåja.

[IMAGE: 322.png] Allen Ginsberg
[IMAGE: 321.png] Anne Waldman

Ginsberg och Waldman undervisar fortfarande där idag. Det är en av anledningarna till vårt besök. Bruno har, via Ferlinghetti, fått en länk till Ginsberg. 

Kort om Allen Ginsberg: 1956 gavs hans långa diktepos ”Howl” ut på City Light Books i San Francisco av Ferlinghetti. Ginsberg åtalades för sedlighetsbrott på grund av dikten. Domaren konstaterande i rättegången: ”Dikten har ett försonande socialt värde, den är därför icke straffbar.” Dikten blev snabbt beatgenerationens mest ikoniska text och gav Ginsberg en ledande ställning i rörelsen. Han blev också under många år Dylans personlige vän och mentor. ”Howl” inleds så här:

I saw the best minds of my generation
     destroyd by madness, starving
     hysterical naked,
dragging themselves through the negro
     streets at dawn looking for an angry
     fix,
angelheaded hipsters burning for the
     ancient heavenly connection to the


---

## Page 115/276

starry dynamo in the machinery of
     night,
who poverty and tatters and hollow-eyed
     and high sat up smoking in the
     supernatural darkness of cold-water
     flats floating across the tops of cities
     contemplating jazz
…

Det är inte svårt att se var den tidige Dylans metaforiska influenser emanerar ifrån.  

Vi är på väg in i Boulder längs Highway 36. På bilradion hör vi att Daniel Ellsberg och Allen Ginsberg just har arresterats vid en demonstration utanför Denvers kärnkraftspark. 
     Fotnot: Ellsberg är mannen som läckte dom så kallade ”Pentagon Papers”, hemliga dokument om Vietnamkriget, som på ett avgörande sätt bidrog till att få slut på kriget.  
     Bruno blir lite störd av nyheten i radion. Ginsberg var vår länk i Boulder. Nu är han arresterad.

Vi glider förbi en park i centrum, den ser ut som en sopstation för vinddrivna hippies, barfota, långhåriga, påtända, barn och filtar, instrument, rökelse, geggigt. Vi stannar till, pratar med några som hela tiden upprepar hur många år dom tillbringat ”on the road”, som en merit. Hur fantastiskt det är att hänga här i Boulder, hur fritt allting är. 
     Det känns patetiskt. 
     Jag tänker: Allt det här är bara utanpåkrafs. Ett slags dött vegeterande på en förstenad frihetsmyt. Dom här unga människorna är så ofria som det är möjligt, dom är myternas fångar. Utstrålar ingen produktiv energi, utstrålar ingenting, bara rullar en joint i parken och spelar ”Blowin´ in the wind” och blir arresterade över natten och får en flisa av martyrglorian.   
     Det är värre än i Kungsträdgården.
     Och det värsta är barnen som kravlar runt överallt. Jag tycker inte om att se små barn exploateras av ruinerade föräldrar. Jag tycker inte om att se uttrycket i barnens ögon när dom hänger i trasorna på en överspelad hippie. Jag känner mig ledsen när barnen hanteras som hittegods (samma känsla som när dom behandlas som investeringar, fast då kallas känslan hat). 
     Vi går därifrån. Tar två glas kallt, vitt vin på en bar mittemot Naropa Institute på Pearl St, dricker ur och går in på institutet. Jack Kerouac School. En handskriven poster informerar om kvällens poesireading. Den äger rum i en gymnastiksal. Två av poeterna är Ted Berrigan och Peter Orlovsky. Kostar 2.50 dollar att komma in. Bruno erinrar sig en film han såg i London, ”Me and My brother”, om ”bröderna” Orlovsky och Ginsberg. Dom är ett par nu.
     Vi går ut igen. Sätter oss på Old Chicago, en bra bar. Bruno ringer Ginsberg för att kolla om han har fått Brunos brev från San Francisco. Inget svar. Han är ju, som sagt, arresterad. 
     Vi betraktar omgivningen i baren. Fullt med diskuterande gäster, litteratur och poesi. Samma stämning som på Vesuvio i San Francisco, alla verkar tro att dom är poeter eller Bob Dylan. En ljushårig, berusad kille intill oss reser sig med en diktsamling i handen, vacklar ut i gatan, rasar ner i rännstenen, bryter ett revben, hjälps upp, vacklar bort.
     Bruno mår dåligt, känner olust för att dras ner till den här nivån, denna gröt av Beat/Black Mountain/New York-poesi. Han har svårt att hantera konfrontationen mellan sina förväntningar och den verklighet vi ser här.
     Själv får jag en deja vu-känsla, en känsla av att vara på fel plats. Utanför. Detta: ”Vafan sitter vi här i Boulder för?”
     Bruno ringer Ginsberg igen. En man svarar:
     - Allen sitter i fängelse.


---

## Page 116/276

- Det hörde vi på radion. Nåt nytt?
     - Han kommer ut i morgon.
     - Vad händer i den här stan?
     - Reading i kväll. Kom dit.
     Bruno avslutar samtalet, ser trött ut.
     - Varför åker vi inte till fängelset? säger jag. Söker upp Ginsberg?
     Ett minst sagt meningslöst förslag. 
     Bruno fyller på med vin, funderar på att gå på kvällens reading och läsa skiten av Orlovsky. 
     - Jag hatar att sitta som publik. Jag har alltid undvikit det i Sverige. Det är sjukt. Jag är inte publik! Du är inte publik!  
     Han börjar hetsa upp sig, börjar bli lite anstruken. Plötsligt bestämmer han titeln till nya diktsamlingen.
     - Spelarens sten! ... det ska den heta! 
    Han bygger upp en grundfylla inför kvällens reading. Beställer Machine Gunpeppar, jag håller mig till det vita vinet.
     Efter fyra timmar på Old Chicago drar vi oss bort mot kvällens reading på Jack Kerouac School. Fortfarande återstår det ett par timmar. Vi lägger oss i gräset mittemot en brandstation, en bit från institutet. Vi har köpt med en flaska Wild Turkey, tar fram schackspelet, det är en ljum kväll, i fjärran mörknar Klippiga Bergens silhuetter.
     - Titta! Där är den!
     Det är Bruno som ropar till och pekar. 
     Han har fått syn på månen.

Vi står i hallen till en gymnastiksal och tittar in. Halvbesatt. Uppe på en låg scen framträder poeten Hawkins, inramad av basketkorgar. Folk sitter på metallstolar. Kallt takljus. Andäktig studentikos stämning. Ingen sprit är tillåten i lokalen. Ingen rökning. Hawkins är nervös när han läser sina dikter ur en bok. Allting verkar spänt, kanske på grund av gårdagens fängslande av gurun himself?
     Två flickor sköter entrén. 
     - Vi betalar när vi går ut, säger jag. Om vi inte uppträder. Är det okej?
     Vi släpps in.
     En kvinnliga poet framträder. Hon läser med hes röst, från papper, nära micken. Stel, en oväntat konventionell uppläsning. Bruno och jag tittar på varandra. Åka tvärs över jorden, till hjärtat av amerikansk poesi och hamna på detta? Artiga applåder, städade reaktioner. Jag minns ”poesifestivalen” i Riksdagshuset, samma knutna, artiga föreställning. 
     Vi tittar ut över salen. Folk börjar röra sig i stolarna, titta mot hallen, viska. Vi lyckas snappa upp vad det handlar om: Ginsberg är tydligen på väg från fängelset, utsläppt mot borgen, på väg hit. 
    Readingen fortsätter. Långa, trista monologer som Sonja Åkesson skulle ha strimlat till skitiga wettexdukar med fyra äkta rader. Sonja skulle ha varit en hit i Boulder.
     Bruno tittar på scenen och viskar:
     - Radioteater, radioposei ... varför står han därframme och läser upp allt detta från ett papper? Det är ju ingen performance!?
    Han smyger upp flaskan och tar en rejäl klunk, laddar, han är inne på att blåsa ut basketkorgarna genom väggen. En man kommer fram till micken, läser underliga dialoger med en utpräglad texasdialekt, alla i publiken småskrattar. Vi fattar ingenting.
     Vi orkar inte lyssna mer, går ut, sätter oss i gräset, månen har försvunnit. Plötsligt svänger en stor limo upp bredvid oss, stannar till vid porten. Ginsberg och Orlovsky kliver ur och går in. Poeten Gregory Corso smyger tätt bakom dom. Vi hör att han är sur för att inte han också blev fängslad. 
     Vi går efter in.


---

## Page 117/276

Ginsberg har satt sig på estradkanten, plingar med en liten bjällra och presenterar, med låg röst: ”Peter Orlovsky. Han var med i Dylans långfilm Renaldo & Clara.”
     Bisarr information.  
     Orlovsky sätter sig vid micken. En gammal man i vit skjorta, svart slips och lång hästsvans. Han läser aggressivt ur en bok, dikter han har skrivit. Han är uppenbart dedicerad och har en hes, intressant röst. 
     Så börjar han sjunga, en oerhört falsk sång. Publiken skrattar artigt, som om dom var med om nåt fantastisk. Bruno och jag tittar på varandra igen.
     Orlovsky fortsätter att läsa högt om sina sexuella förbindelser med Ginsberg, maken ler i publiken. Så avslutar han en lång litania med orden: ”Vilken stark kuk han hade, men jag kunde hantera den!”
     Artiga applåder.
     En poesimässa, gudarna på scenen och dom andefattiga, knäböjande proselyterna nedanför, läpplismarna.
     Orlovsky börjar berätta om demonstrationen tidigare, citerar Daniel Ellsberg, startar en dialog med Ginsberg ute i publiken. Ginsberg citerar Ellsberg: ”If it was done mindfully, then it was a mindful action.” I bakgrunden har ett italienskt filmteam kommit in, filmar scenen och Ginsberg.
     Orlovsky berättar om sina trädgårdsodlingar och alla skrattar gemytligt. Jag tänker: Detta är verkligen en mental/social/poetisk desarmering. Ofarlighetens teater. Hela denna föreställning är en enda jättestor cover-up för tomheten, meningslösheten, kraftlösheten på den amerikanska poesiscenen. Inte en rysning i lokalen, inte en enda som sitter med hjärtat i strupen, inte en hjärtklappning, pulsen sjunker och sjunker.
     Paus. 
     Ginsberg sätter sig vid ett bord i hallen, skriver autografer, skriver på tröjor och armar och böcker. Ler mycket. Bruno går fram till honom.
     - Hej. Bruno K Öijer. Jag skrev ett brev till dig, vi träffade Ferlinghetti i San Francisco. Han sa att vi skulle ta kontakt med dig. 
     - Jaså?
     - Är det här en reading eller ett fängelse?
     Ginsberg betraktar Bruno, jag står strax bakom.
     - ... det här är poesi, säger Ginsberg.
     - Det dom läser är ju en hög skit? Det betyder ju ingenting?
     Ginsberg reser sig.
     - Ursäkta mig, jag har lite bråttom.
     Han ser obekväm ut och går mot gymnastiksalen. Vi ställer oss i dörren och tittar in på scenen.
     Orlovsky tar fram en banjo och börjar spela. Ny blickar mellan Bruno och mig. Driver han med publiken? Han sjunger fruktansvärt dåligt, allt i otakt. Ginsberg sätter sig intill honom på scenen, kompar honom med små bjällror, oerhört amatörmässigt. Jag upplever det som en enda stor förnedring av publiken. Detta lilla kärlekspar som sjunger duett. Och publiken vrålar, för första gången, ovationsartat.
    Då börjar dom köra mantra.
    Jag lämnar hallen. Jag hatar den här typen av kändisjönseri, när ”gudarna” sitter på piedestalen och visar att ”vi är som ni därnere, vi sjunger falskt och spelar pajas, ser ni!”
     Bruno kommer fem minuter senare och ser ut som ett vandrande åskmoln.
     Vi är färdiga med Boulderbagen.
     Tror vi.

Vi sätter oss i gräset, dricker lite Wild Turkey. Readingen tar slut, alla strömmar ut, sist kommer Ginsberg och Orlovsky. Dom passerar oss på ett par meters håll.  
     - Är ni tillsammans?


---

## Page 118/276

Det är Ginsberg som frågar, han har stannat till en sekund.
     - Nej.
     Dom försvinner runt hörnet. Vi är ensamma och månen är fortfarande borta. Plötsligt återvänder Ginsberg, kommer fram till oss.
     - Vill ni följa med på en privatfest?
     - Var då?
     - Brodway 1555. Vi kan prata där.
     Han går iväg.
     Brunos replikutbyte har tagit skruv. Ginsberg vill ha reda på vad vi menar. ”Det dom läser är ju en hög skit? Det betyder ju ingenting?” Vi dröjer en timme i gräset innan vi reser oss.
     - Titta!  
     Månen är framme igen.

Här följer en lång redogörelse för Brunos och mitt umgänge med Allen Ginsberg och hans vänner i Boulder. Den är förmodligen i första hand intressant för poesinördar och övervintrare från 60-talets vänsterrörelse. Övriga kan med fördel hoppa fram i tiden.


---

## Page 119/276

[MORE]

***

Dags att dra från Boulder.


---

## Page 120/276

Den vidunderliga känslan när jag sätter mig i Silverkungen, vrider om startnyckeln, Stones dundrar ur högtalarna, fläktarna vräker på kall luft, en lätt kärleksfull smekning av gaspedalen, motorn spinner, ljudlöst lyfter den stora maskinen och flyger fram utan motstånd.
     Ut ur den här bölden Boulder.
     Mot Denver.
     Mot New York.

En kvinna följer efter oss i en egen bil. Hon heter Kristin och har föreslagit att vi ska dela bil till New York. Alltså att vi åker med henne och delar på bensinen. 
     Fine med oss.
     Vi lämnar Silverkungen på biluthyrningen i Denver och packar in oss i Kristins bil. Plötsligt säger hon:
     -  Jag har ändrat mig. Jag kör er till bussterminalen.
     Kvinnor, höll jag på att skriva.
     Hon släpper av oss vid terminalen. Vi köper Greyhoundbiljetter. 75 dollar. Bussen avgår 19.00, vi ska vara i New York måndag 17.00. Lång resa.
     Vi kommer ut från terminalen. Kristin står kvar utanför sin bil. Hon har ändrat sig igen, vill att vi åker tillsammans, vill att vi lämnar tillbaka biljetterna. Vi tackar nej. Hon bryter ihop och säger:
     - Shall we teach each other for 30 hours? 
     Oklar innebörd.
     Vi lämnar henne och sätter oss utanför terminalen. Hon får återvända till tomheten, dansen och nojan i Boulder.
[UNHANDLED: indent]
Väntan.
     Jag hatar dessa väntans tomma timmar när jag tvingas ner i blocket för att skriva bort tiden. Så tröttsamt och så rastlöst. Att aldrig kunna koppla av. Att alltid bearbeta, från det första medvetslösa morgonljuset till dom sista döende gryningsstjärnorna. Att alltid gå runt med en verbal symaskin i kraniet.
     Dags för avgång. Vi sätter oss i en greyhound, längst bak. Bussen glider ut från Denver, röken efter dom kremerade luffarna sveper fram över järnvägsspåren. På väg till New York, 2000 miles, slutmålet.
     Tror vi.
     Långt därifrån. 

”Och natten glider ner från Klippiga Bergen och spriten är slut och schacket är slut och skymningen blockeras av ett svart molnmassiv och urbefolkningen skriker vid den konstgjorda dammen och motellskyltarna fladdrar förbi som sorgsna gravstenar och hungern hugger som en nyfödd skallerorm i magsäcken och drive-in-biografens gigantiska skärm skimrar ut förljugenhet och falsk kärlek och långt i fjärran seglar en vit anakonda in i solen och brinner upp, som en symbol för hela denna sjuka  kultur.” 
[UNHANDLED: indent]
En vidrig buss: inga gardiner för solen, het, nött plast på sätena, inga fläktar, ohyggligt trångt, Bruno och jag får skava ner våra anteckningar.   
     Häftigt att åka Greyhound genom USA? 
     Glöm det.

Så kommer slättlandet, det oändliga slättlandet, långa spikraka rader av telefonstolpar, spikraka asfaltstungor, spikrak tomhet. 
     Så mörknar horisonten, åskan mullrar, himlen spräcks upp som en galnings hjärndiagram, en brinnande pegasus vrålar fram över den svarta slätten och slår ner i ett övergivet hem.


---

## Page 121/276

Stannar vid ett ställe med en enda stor neonskylt: ”FOOD”. En lite mindre skylt säger: ”No brown bagging allowed here”. Dom bruna påsarnas dubbelmoral.
     Två kaffe och en tragisk macka och så på med schackljuset. Bruno har ett visst psykologiskt övertag inför nya serien. Inklämda mellan skithuset och nödutgången börjar vi spela. 
     Damöppning.

Omaha sex på morgonen. 1-1 i schack. Fett lager av ingrodd svett och skit, en blank stinkande hinna över kroppen. Sparkas ur bussen för två timmar i  Omaha. 
     Terminalrestaurangen: det skabbigaste vi sett så här långt, en svinsylta, skulle få Skrubba soptipp att framstå som Wallenbergs cocktailberså ... kaffe, chicken salad, vi tar oss ut i stan, letar efter en bar, allt är stängt. 
     Tom, död stad, blinda som irrar i korsningarna, nån viskar: ”Det är gräddan av stilettmördare som är ute vid den här tidpunkten”. 
     Detta är dom utslagnas avkrok, barn som skriker, ögon som hänger ut som variga ostron. Gerald Fords födelsestad, vilken plågsam ruin. En av dom största gatorna i stan heter Boulevard Fontanelle. 
     Tillbaka till terminalen. Väntstolar med små tv-apparater, flipper, vi känner oss genomskitiga, vi har blivit bussmänniskor, håret hänger som om det dragits genom femton meter osopad rännsten. 
     Vi går ut igen.
     Står utanför detta bidande bårhus och tittar upp på en jättelik skyskrapa med en blixtande neonskylt: ”HEALTHLIFE - WORLD INSURANCE”. Kapitalismen skrattar en rakt i ansiktet och sparkar en i skrevet var man än ruttnar.
     Tillbaka till restaurangen. Jättekö till disken. När Bruno äntligen kommer fram pajar kassaapparaten. Mumien bakom disken ställer sig och kontrollräknar 2000 bronsmynt. Jag ser att Bruno åldras oroväckande snabbt. För att spä på stämningen vrålar en högtalare ut ”Thanks for going Greyhound!”
     Vi sätter oss vid ett perstorpsbord, typ. Bruno petar i en dime i bordsjukeboxen bara för att upptäcka att ljudet kommer ut i alla boxar utom vår. Prostituerade börjar flockas utanför fönstren. Så här tidigt? Små djur flockas runt tallriken. En fullständigt förkrossande söt liten flicka sitter och skriver på sin orörda frukostbricka, skjuter den ifrån sig, en blank tår rinner nerför den vita kinden. 
     Servitrisen heter Wilma, vad annars? Vi håller kvar henne, hon börjar berätta om sin bror, han bor hos deras mamma.
     - Varför det?
     - Hon är död.
     - Vad gör han där då?
     - Han vaktar hennes lik.
     Vi lyckas beställa ett par ägg av henne, bloody side up. 
     Jag hittar en öppen presentshop i terminalen. Köper ett set med skolväska, krita och block till min dotter Sari och en vacker penna till min son Joakim. 
     Så långt hemifrån!
     Det känns.
     Sista repliken vi hör när vi lämnar terminalen: ”There was only one killed.”

Nebraska. Oerhört tråkigt landskap, oändligt och platt. Rullar genom förmiddagen, grå molnfilter. Är människorna härute lyckliga? Delvis lyckliga? Lyckliga ibland? Saknar dom sina anhöriga? Gråter dom i vattnet när allting blir för vackert? Hur mår dom? 
     Bruno sover en orolig, genomsvettig timme. Ser hälsosamt galen ut när han tvingas till medvetande av ”Street Legal” på kassetten. Jag tittar ut. Mobila hus. Ta ditt hem och åk. Överallt sveper dom förbi, hela tiden på väg. Vart? In i glömskan?
[UNHANDLED: indent]


---

## Page 122/276

Stannar i Des Moines, Iowa, fransk befolkning med amerikanska flaggan överallt. Samma döda terminal. Jag ringer Sverige, en tom signal som ringer ut i ett tomt rum. Signalen är min förlängda tunga som jagar fram över väggen och tapeten och sängen och mattan och söker efter spår av mänsklig kontakt. 
     Förgäves. 
     På terminalen finns en datamaskin som mot 25 cent informerar dig om din specifika ”biorythm”. Ställ in på ditt födelsedatum så får du din ”biograph” som får dig att 1: Utnyttja din tid mer effektivt. 2: Arbeta med din maximala potential. 3: Kunna fatta viktiga beslut. 4: Reducera risken för olycksfall. 
     Apparaten upplyser att flygbolag, bussbolag och industrivärlden över hela jorden använder denna apparat för att tillgodogöra sig biorytmik-vetenskapen. 
     Det finns också en frimärksautomat där man för 25 cent får ett 10-cents och ett 7-cents frimärke. 
     Cochise, hur många gånger har du roterat i graven vid det här laget, snurrat runt som en ubåtspropeller i förtvivlan över ditt land?
     Vi går ut i Des Moines. Det enda vi ser är en äcklig skalbagge på en bänk och en jättestor skylt där det står ”MARS”. Bruno säckar ihop på gräsmattan.
     Gul brandpost, vackra taxibilar, röda och vita. Vi är i fransk-kanadensiska områden. Fina villor, på hörnet en neonskylt: ”GO FOR THE GOAL!”
     Dom förnekar sig aldrig.

Korsar Mississippi. Schacket fram, all öldrickning förbjuden på bussen, inga kassettbandspelare tillåtna, av nån märklig anledning. Tror dom vi är spioner (när jag åker Transsibiriska järnvägen ett par år senare är det inga problem att ta med sig kassettbandspelare in i det slutna Sovjet). 
     En vit, rödhårig benget löper längs Mississippifloden, några killar står på en flodbåt och skjuter på ett sjunket bilvrak. 
     Nåt ska man ju göra. 
     Korsar floden via Goverment Bridge och åker in i Illinois. 

Uppe vid bergsmassivet Big Rock. Kliver ur bussen. Orörd natur, vild och mäktig. Värme strömmar från klipporna, en skarp, frisk vind sveper ner från bergen. 
     Varför stannar vi inte här? 
     Varför måste vi in i den där vidriga plåtburken igen?

Chicago. Vi kliver av bussen, huden flagnar från kroppen, Bruno är så slut att han överväger att äta kött. 
     I kön till bussen: ett par militärer. Medaljerna hänger som nackskott på uniformen. Högröda ansikten. Såna som använder hjärnskålar som vinbål, tänker jag. 
     Motell klockan ett på natten. Klyver en joint för att somna i askkoppen. Dricker två cola.

Inne i Toledo, Ohio. 
     Nya passagerare, rakt in i tortyrkammaren. En fransman med lång svart hästsvans, inte olik Dali, en svart sångerska och två pundare som inte vet åt vilket håll vi är på väg. Detta är dagens påsläpp. Greyhound är verkligen fruktansvärt och långsamt.

Pennsylvania. Frukost i Pittsburg. Kaffe, juice, napp på telefonen. Pratar med Tove, äntligen. En röst av värme och längtan.
     Vi börjar anpassa oss till Greyhoundlivet. Terminaler. Hålor. Ökenmänniskor. Neonkitsch. Slafs. On the road på riktigt. Känner oss mer och mer ”hemma”. Garderar våra säten längst bak, som hökar.


---

## Page 123/276

Tar en lätt joint i Pittsburg vid en vacker sjö och får en hanterlig och välbehövligt skön flykt: Ett litet vitt hus med röd dörr, runt huset dansar en ring av halvmeterstora chips och en stor mun, plötsligt omformas huset till en jättelik vintunna, genom dörren störtar en stor svart fågel rakt in i tunnan med näbben och ur hålet strömmar en bred stråle vit chablis, jordkällarkall, ner i den dansande munnen. 
     Varför inte? 
     Efter samtalet med Tove i Pennsylvania: Sverige låter lika trist som vanligt. Aftonbladets Kulturmagasin ska läggas ner. Självklart, progressivitet och experiment har aldrig gått hand i hand med arbetarrörelsen. 
     Ingen hemlängtan på det planet.

Närmar oss Big City. 
     Blandskog, landsväg med samma låga, kraftiga järnräck som på svenska motorvägar, känns som att vara på väg till Rimbo fast det är New York. Fem timmar kvar, vägskyltarna har inga skotthål längre.
     Åker genom Tuscarora Mountain, en jättelång kakelklädd tunnel.
[UNHANDLED: indent]
Fyra timmar från New York. Skumpar fram på en stålhäst, guppig väg, hitintills inte en enda trafikolycka eller spåren av en trafikolycka (jämfört med hur det var senast jag åkte genom Tyskland). 55 miles i timmen kanske är vettigt?
     Alla vi mött på bussen har talat om New York med avsmak.

12-filig highway in till New Jersey Turnpike. Hårt schackparti på gång. Gigantiska industriområden, rör, elnät, skorstenar, rök. Stannar till i Newark, uppsluppen stämning i bussen, en av pundarna tror att han är i San Francisco.
     Tunnel under Hudsonfloden till Manhattan, kommer upp. Bilkö. Tutor. Stressade människor. Den välkända profilen höljd i dimma och avgaser. Empire, Chrysler, World Trade. 
     Vi är väldigt långt från den serena miljön vid Lost Lake i Black Ridge, från bävrar som skapar vattenmålningar i ytan.
     Men ändå. 

Äntligen ut ur Gråhunden för gott!
     Direkt till ett vattenhål: Oyster Bar. Slår oss ner, beställer två Jack Daniels, straight. Bjuds på utmärkta friterade köttbullar av ägaren, smakar som salta raggmunkar ungefär. Dom hesa bourbondropparna sitter som stulna. 
     Jag går ut och ringer Robban Broberg. Inget svar. Bruno ringer Staffan Scheja. Inget svar.
     Ingen brådska, vi sitter i en fin, gammal inrökt bar, baseball på tv-n, servitrisen runt 60, stencool, med glimten i ögat. Bruno spiller ut drinken, får en ny gratis. Det känns som äventyr i luften. Barradion smeker ut ”Plaisir dAmour”.
     Bruno känner en kvinna i New York, Marianne. Ringer henne. Hon svarar och vi bestämmer att ses lite senare.
     Vi har, som sagt, ingen som helst brådska. 320 mil i en stinkande kulvert har bytts mot en oas av lugn och värme.
     Och Jack Daniels.
[UNHANDLED: indent]


---

## Page 124/276

Vi träffar Marianne och hennes kille, John Douglas, en framgångsrik dokumentärfotograf. Platsen är en mörk bar, det är sent på kvällen. Vi pratar i timmar. Jag berättar om mitt förra besök i New York, om mötet med Emilie d´Antonio. John känner Emilie väl. Han har hört om det stulna kungaporträttet och vill att jag verifierar historien. Snabbt gjort. John säger att han har en oöppnad Wild Turkey hemma på loftet om vi är intresserade. Vi drar dit, det ligger i Chinatown, röker, dricker, somnar, vaknar. John erbjuder oss att bo på loftet hur länge vi vill, själv ska han upp och fotvandra i bergen i Montana.
     Ett magiskt loft, fullt med växter och palmer och ett tält inne i ett grönt rum och ett badkar dolt av klängväxter och en stor vinge av en örn på väggen. John samlar på vingar. Har fyra stora. På andra väggen en stor målning där Maria håller Jesusbarnet som räcker över en handgranat till Josef. På köksbordet står en stor kruka, som ett Höganäskrus, fullt med marijuanaplantor. 
     Enda egendomliga, för oss svenskar, är toaletten som är placerad mitt på golvet i ett av rummen, utan skynken runt.
     Men det får vi hacka i oss.
     Vi får nycklarna för att göra dubletter. ”No problem.” 
     Fantastisk kille, John.

Den närmaste tiden hänger vi runt på Manhattan, på barer i Village, på fester kors och tvärs, träffar poeter, filmare och musiker och letar efter en ledtråd.
     Så här ser ett par dygn ut ur ett dagboksperspektiv:

Vaknar ensam på loftet. Bruno och Marianne har dragit. Klockan är vid lunch. Jag trycker i mig ett par ägg och en ostmacka, går ner på stan.
     Går genom hela Soho, som häcklöpning, överallt på trottoarerna ligger trasiga män, supna in i medvetslöshet; gamla, krumma kvinnor gräver i papperskorgar. 
     Hettan är plågsam.


---

## Page 125/276

[MORE]

Så:


---

## Page 126/276

Summan av kardemumman (ett uttryck som språkforskare fortfarande inte kan härleda): Vår roadtrip är slut. En natt i Chinatown tar vi  farväl av varandra, Bruno stannar, jag åker hem (och anar inte att vi kommer att mötas på en scen i en kyrka i Lower Bowery igen, ganska snart). 
     Vi har färdats från ostronpartyn via mäktiga öknar, dammpinade kyrkogårdar och vattenmålande bävrar ända upp hit, till den aparta betongkoloss som heter Manhattan.
     Nu är det gjort.
     Sista dagboksanteckningen: 

Därute bidar okläckta måsbarn i stormen, skyskraporna håller i sina tegelstenar med livrädda händer. Allt detta kommer att pulvriseras till en stensaga, förr eller senare.

***

Efterdyningarna av USA-resan lägger sig. Bruno har stannat i New York, jag har landat hos familjen. 
     Äntligen. 
     Mycket att berätta, huvudsakligen för Tove. För Sari, som är fem år, är jag rätt grannlaga med vad jag utesluter (det får hon läsa nu).   
     Vi får en efterlängtad familjetid ihop.
[UNHANDLED: indent]
Ett tag. 
      Jag och Lars-Ragnar Forssberg har lagt fram ett programförslag till Sveriges Radio, en dokumentärserie under namnet ”5 x New York”. Det bygger mycket på det kontaktnät jag har skapat under min roadtrip. 
     Vi beskriver serien som ”ett annorlunda resereportage som bygger på hörnstenarna subjektivitet och gestaltning. Vi som reportrar är med i förloppen och påverkar dem. Ingen falsk objektivitet. Inte den sedvanliga icke-beröras-attityden. Ingen upphöjd besserwisserroll”.
     SR tackar ja till förslaget.
     Vi åker till New York.
     Serien spelas in på plats under tre veckor. Medverkar gör bl.a gatuteatergruppen Squad, poeterna Allen Ginsberg och Anne Waldman, filmarna John Douglas, de`Antonio och Jack Churchill, konstnärerna Peter Åström och Mihail, musikerna Staffan Scheja och Jojje Wadenius, skådisen Kjell Bergqvist samt ett stort antal kulturarbetare i New York.

[IMAGE: 131.png]

Minne från inspelningen 1: Vi ska besöka en klinik där man behandlar drogberoende. Kliniken ligger på en mörk bakgata i Bronx. Vi öppnar dörren och kommer in ett svagt upplyst rum, det luktar instängt. När ögonen har vant sig ser vi ett antal storvuxna män sittande på låga bänkar runt väggarna med nakna överkroppar. Alla är svarta. Alla har höga, svajande nålar i svålen. Rakt upp ur huvudet. Det är fullkomligt tyst. Det är en mycket bisarr scen. Det tar en stund innan vi får klart för oss att drogbehandlingen innefattar akupunktur.
     Minne från inspelningen 2: Jag provar kokain för första gången (djävulstrippen i San Francisco handlade om helt andra substanser). En vänlig musiker instruerar mig vid ett glasbord i en lägenhet fylld med människor, svenskar och amerikaner. Hög musik, skratt och dans. Jag drar en vit lina, sjunker tillbaka i en mjuk soffa och inväntar effekten. Den kommer inte. Jag börjar prata med en kvinnlig ljudtekniker.


---

## Page 127/276

Tre timmar senare reser jag mig ur soffan och tror att det har gått tio minuter. Vad vi har pratat om har jag ingen aning om. Ett schackbräde kommer fram. Jag börjar ett parti med Staffan Scheja, han spelar svart. Jag är en hyfsad amatör, han är betydligt mer durkdriven. Partiet pågår hela natten, upplever jag, i själva verket spelar vi kanske en halvtimme. Jag vinner och anar vad som har hjälpt till. Strax efter beger sig flera i sällskapet iväg till Schejas penthouse vid Central Park. Där börjar jag landa och somnar i en solstol (den kinesiske arkitekten har förmodligen hittat sina kattungar, han syns inte till).
     Den som väcker mig har en djurmask över ansiktet och säger att tiden är ute.

 Hemkommen från New York skriver jag en text till tidskriften City med titeln ”Vanmaktens diktatur”. Den inleds så här:

”Det är en märklig stad, Stockholm. Nyss landad från New York, med en vulkans förödande energi i ryggmärgen, försöker jag se Stockholm. Försöker jag begripa vad som pågår. Och varför det pågår. Vad som är i den här staden. Vad som är den här staden.

[MORE]

Konstnären Peter Tillberg har gjort en lysande målning som illustrerar var roten till det onda börjar: 

[IMAGE: 296.png] Är du lönsam, lille vän?

***

1979 får jag min andra son. Nick, bror till Sari. Ett hjälplöst knyte med vackra ögon och händer som kniper om mitt pekfinger. 
     För mig är den känslan, när ditt nästan nyfödda barn kniper om ett av dina fingrar, nåt av det mest existentiella som finns. En grepp som går rakt igenom tiden och in i ett ursprung som jag inte kan förklara. 
     Eller helt enkelt: det där lilla greppet har greppats sen vi började föda barn.
     Och det är väldigt långt tillbaka i tiden.
     Jag har nu tre barn, alla utan mellannamn, alla emotionella förankringar för mig. Familjen, min och Toves, är min fysiska tillflyktsort. 
     Vi älskar varandra.
     Vi flyttar in från lanthandeln i Ekskogen till Östermalm. Vi har fått hyra en gammal lägenhet på Grev Magnigatan i andra hand - den där typen med vitrinskåp i hallen och stuckatur en halvmil upp i taket. Mörk, men mycket rymlig. 
     Sari börjar på ett dagis i Spiltan (på min ungdomstid känt för den så kallade Spiltaligan, ett gäng som roade sig med att sticka stiletter i valfritt objekt i Humlegården).


---

## Page 128/276

Själv ägnar jag oförsvarligt många nätter åt att försöka skriva en fortsättning på litteraturens mest slitna inledning: ”Det var en mörk och stormig natt”. 
     Det går inte. 
     Jag börjar i en annan ände.

***

[UNHANDLED: poem]

***

Minne från Grev Magnigatan: Tvärs över gården från mitt skrivrum bor en mycket märklig kvinna. Hon står ofta i sitt fönster i en tunn, rosa morgonrock. Hennes långa vita hår faller ner över axlarna. Då och då skrapar hon på fönsterblecket med naglarna och strax efter landar ett antal kråkor på blecket. 
     En dag går jag upp till henne och ringer på. Hon släpper in mig utan ett ord, som om hon väntade att jag skulle komma. Jag går efter henne in. Hela lägenheten är belamrad med tidningstravar, från väggarna i hallen och in i resten av rummen. I köket står ett stort antal små glasburkar uppställda på diskbänken. I varje burk har hon samlat olikfärgade snörstumpar. Hon tittar länge på mig när jag kommer in. Till slut säger hon:
     - Hör du hur dom sågar på vinden?
     - Vilka då? 
     - Barnen. Dom har varit inlåsta så länge nu.
     Jag använder henne senare i en Beckfilm, ”Pensionat Pärlan”, där Beck och Persbrandt gör ett besök i ”hennes” lägenhet. 

[VIDEO: https://www.youtube.com/embed/1gLLjrjgWLc]

***

I mars det här året gör Carsten och jag tre multimediaföreställningar på Moderna Museet under namnet ”Panik”.

[IMAGE: 134.png]

Varje föreställning inleds med att Carsten, i elegant svart frack och vit halsduk, avlossar en k-pistsalva över publiken (inga kulor, bara tomskott). Under drygt en timme varvar vi musik, film, manifest och poesi. 
     Ur innehållet: Jag framför ”Råttor av glas” - monologen som nekrolog. Carsten visar kortfilmen ”Love is a mystery”. Stefan Nilsson improviserar på flygel över temat ”Stilla natt, heliga natt”. Bruno K framför texter ur sin nya diktsaming ”Spelarens sten”. Allt integreras till en surrealistisk blandning av mörker och dov frånvaro. 

[IMAGE: 144.png]


---

## Page 129/276

***

Kort mellanspel: Jag får ett långt brev Expressens kulturchef Arne Ruth. Han beskriver en debattserie han har tänkt sig i tidningen, under namnet ”Befria Kulturen”, och ber mig om ett bidrag. Jag klipper upp hans brev i korta ord och meningar, klistrar ihop lapparna slumpvis och presenterar förslaget som en dadadikt - ”oändligt originell och förtrollande sensibel men ingenting för vanligt sunt förnuft.” 
     Den publiceras aldrig.

***

Starkt biominne den här perioden: Jag bjuds in till en specialvisning i en liten biosalong på Kungsgatan. Vi ska se Stefan Jarls ”Ett anständigt liv”. 
     När jag kommer ut på Kungsgatan efter filmen ser världen lite annorlunda ut än när jag klev in. Filmen har skakat om mig. Den har, som Ingmar Bergman senare ska sakna i en av mina egna filmer, nått ända in till smärtpunkten. Jag är våldsamt berörd. Det är en av dom filmer jag alltid nämner när jag tvingas namnge filmer som har påverkat mig. 
     En annan är ”Krigarens själ”. Den är regisserad av Lee Tamahori, utspelar sig på Nya Zeeland och handlar om en fembarnsfamilj som bor i slummen med en extremt våldsam pappa. Historien i sig är tämligen banal, men styrkan som den gestaltas på, råheten, har fäst hos mig (den ligger väldigt långt från min första älsklingsfilm, ”Jules och Jim”, ett ömsint triangeldrama mellan franska slackers med Jeanne Moreau som kvinnan i mitten ... förmodligen var jag själv lite förälskad i henne, 1962).    

***

Det här året, på senhösten, skriver jag också mitt första filmmanus: ”Kocken”. Det spelas in 26 (!) år senare, med Kjelle Bergqvist i huvudrollen - slow train coming. 
     Men innan dess är jag medförfattare till en kabaré på restaurang Zum Alten Brunnen, skriver en egen kabaré till Norrbottensteatern, ”Sockerkorven” och gör en dokumentärfilm i New York för SVT med den bestickande titeln ”Voeyeur - Våldtäkt på verkligheten” - en djupdykning i olika urbana avarter. 

***

Succén med vår kabaré på Dramaten har gett flera inblandade mersmak. Mig måttligt, men det är grupptryck från begåvade människor. Vi beslutar att sätta upp en krogkabaré och väljer restaurang Zum Alten Brunnen i Vasastan. Vi döper kabarén till ”Bortkastat & Uppkastat - En containerkabaré.” Ensemblen består av Lars Amble, Tommy Körberg och Liz Nilheim. Musiken står Carl-Axel Dominique och Stefan Nilsson för. 
     Scenen domineras av en skabbig container i nästan naturlig storlek, byggd av geniet Sören Brunes. Föreställningen börjar med att ensemblen glider upp över containerkanten och sjunger ”Här är gudagott att vara.” Det är mitt förslag och emanerar ur min uppväxt. Vid en viss alkoholnivå skulle Otto alltid träna stämsång med familjen, främst mig. Alltid samma sång: ”Här är gudagott att vara”. Sjungen ur containern får naturligtvis texten en annan innebörd. 
     Huvuddelen av föreställningens texter skrivs av mig själv, Forssberg och Finn Zetterholm. Även Jan Guillou bidrar med texter. Han uttalar sig i en tidning efter premiären:
     - Kabarén är tam. Mina grejer kom inte med.
     Nåväl.
     Reflektion: Guillou är redan nu vänsterns mest briljante, hårdföre och muskulärt framträdande skribent, med ett påfallande personligt mod. Parallellt är han en imponerande kännare av årgångsviner och konnässör av utsökt konst.


---

## Page 130/276

Kontradiktärt?
     Han kanske följer den amerikanske vänsterledaren Jerry Rubins strategi:

”Man kan inte vara revolutionär idag utan att ha tv - den är lika viktig som vapnen. Varje gerillasoldat måste veta hur han ska utnyttja terrängen i den kultur han försöker störta.”

Själv skriver jag en kabarétext som heter ”Politikerförakt” och handlar om hur tiden är ute för våra vanliga politiker. Dagens situation kräver en annan attityd och ett annat språk.   
     Klarspråk. 
     Körberg kläs under scenen om från en grå kommunalpolitiker till en fullödig agitator. Han avslutar sin förvandling med ett tal till publiken:

[UNHANDLED: poem]

Då ett uppenbart satiriskt tal, i dagens Sverige finns det ett antal människor som skulle kunna hålla samma tal utan skuggan av satiriska förtecken. 
     Det är där vi har hamnat.

***

Jag sticker emellan med åtta kärleksdikter till tidskriften Hjärnstorm. Bland annat den här:
[UNHANDLED: poem]

***


---

## Page 131/276

Jag har döpt den till ”pitjiri”, ett aboriginsk ord som betyder ”the snake that will not sink”.

Möjligen med ”inspiration” från den dikten skriver jag strax efter min första sångtext (en genre som jag senare ska bli ordentligt produktiv i, periodvis). Det är en låt som Stefan Nilsson har skrivit till Tommy Körberg och lp-n ”Blixtlås”. Den heter ”Kärlek är ett genomskinligt slott”. 
     Mystisk metafor. 

[IMAGE: 295.jpeg]

***

Så är det dags för min första produktion på Norrbottensteatern i Luleå (det ska bli en till, två år senare, av betydligt tyngre kaliber). Den här gången är det en helaftonskabaré. Initiativet till föreställningen kommer från Sten Ljunggren, som ska regissera den. Vi döper den till ”Sockerkorven”. Titeln förklaras i en sketch i kabarén (en kemisk reaktion framkallar en växande brun korv). På scenen finns Sara Arnia, Eva Munther, Gustav Levin och Carl Magnus Dellow. 
     DN:s kritiker Bengt Jahnson (han som fick en propp av Ingmar Bergman), är både nykter och vaken under hela föreställningen och anser att ”texterna blandar fränhet med solidaritet, joddlande fjällturister med desillusionism, uppsluppna köttslamsor med ärlig vrede...med ”Sockerkorven” har man skapat ett alldeles nytt begrepp inom revyvärlden som tillåter sig full frihet inom groteskeriets skinn.” 
     ”Uppsluppna köttslamsor” är tänkvärt.

***

Hemkommen från Luleå skriver jag sex satiriska personporträtt till tidningen Arbetaren. Dom kallas för ”Skarpa Skott” - en utomordentligt fånig rubricering. 
     Ett litet avsnitt ur intervjun med folkpartisten och det politiska underbarnet Carl Tham:

”Carl Tham är en liten man i ett stort kök. Han är klädd i en enkel bastkjol och kockmössa av halm. I högra handen håller han en stekspade av guld.
     - Tingstenpriset 75, väser han och kör ner spaden i stekpannan. 
     En fettklick fräser till.
     - Vet du vad det där är? frågar han.
     - Margarin, säger jag.
     - Folkpartiet, svarar han, med ett hest profetiskt vemod. 
     Rösten har en kuslig klang av bitter insikt. Armen darrar när spaden jagar den bortsmältande fettklicken. Så stramar han upp sig. Knäpper bort en droppe från näsbenet. Kastar in en handfull isbitar i munnen och är åter den kylige, glasklare analytikern. Jag frågar: ”1974 krävde du fler kärnkraftskritiker i utredningsarbetet om kärnkraften. Idag är du kärnkraftsförespråkare. Hur förklarar du den omsvängningen?” 
     - Enkelt. Den förklaras med liberalismens inbyggda rotationsmönster. Hela folkpartiet är ju egentligen en enda gigantisk alternativ energikälla, om jag får uttrycka mig lite symboliskt. Folkpartiet har alltid använt vinden som politisk drivkraft. Genom ledarskiktets suveräna förmåga att ständigt befinna sig i rotation, att utnyttja vindens alla skiftande riktningar, överför vi outtömlig energi till basplanet. Där gräsrötterna behöver all kraft dom kan få för att hänga med i svängarna. Detta bildlikt talat. Jag kan ta ett pikant exempel om du vill. När vårt riksorgan Expressen fick ny chefredaktör, Bo Strömstedt, slog han helt följdriktigt fast i sin debutledare att ”Blåsväder är vad Expressen vill ha!”. För att på så sätt kunna fungera som partiets förlängda vindflöjel och dra sitt massmediastrå till folkpartiets energistack.
     Tham ler förnöjt och smeker sin uppstoppade kameleont. Hans bländande intellekt och briljanta klarsyn har än en gång firat retoriska triumfer.” 

***


---

## Page 132/276

Vid det här laget börjar jag kränga mig ur rollen som ”rikssatiriker”. Att bli placerad och definierad i den formen förminskar mig. Eller gör mig påtagligt obekväm. ”I´m a song and danceman.” Vid den här tidpunkten vill ”alla” ha en satirisk text av mig, i dom mest förbryllande sammanhang. Jag tillmötesgår en hel del, ibland med vänsterhanden, fortfarande finns det ett fåtal vita fläckar som kan göra mig upprörd på det sättet, men det satiriska syret sinar. Jag har vid det här laget producerat långt över hundra satiriska texter. Sverige är ett litet land. Risken att börja tugga mina egna spyor är överhängande. 
     Inte är det gott heller. 
     Jag återvänder egentligen inte till den riktigt seriösa satiren förrän i tv-serien ”Lorry” tio år senare.
[UNHANDLED: indent]
Två projekt drar mig åt ett helt annat håll. Ett av dom är extra spännande, ett samarbete med skådespelerskan och regissören Gunnel Lindblom på Dramaten.  Tillsammans med henne bearbetar Carsten och jag den engelske hovpoeten Ted Hughes ikoniska diktepos ”Crow” till en teateropera med namnet ”Truth Kills Everybody”. Hughes ”Kråka” har skapats av ett väsen i en av Guds mardrömmar. 
     Bara det.
     Hela diktcykeln är skriven strax efter hans hustru Sylvia Plaths självmord. Det är en förtvivlad, iskall rapport om en människas relation till sina sinnen och sitt kött, en förödande blottläggning av en övergiven människa som går till sin extas med släckta lampor. Ett avgrundsvrål av djup, innerlig kärlek till det omöjliga.
     Så här börjar den:

***

[UNHANDLED: poem]

***

Upplyftande.
     Arbetet sker tillsammans med Lars Ragnar Forssberg och Stefan Nilsson. Vi bryter ner Hughes fantastiska diktsvit till scener, monologer, musik, körer. En helaftonsföreställning i 3 akter: Födelsen, Livet och Döden. Lindblom avser att sätta upp verket på Dramaten. Carsten skapar en symbol till projektet.

[IMAGE: 138.png] Truth Kills Everybody.

Och två skisser till huvudrollen:

[IMAGE: 145.png] Kråka.


---

## Page 133/276

Men som så många gånger förr: Projektet strandar på vägen, Lindblom är sorgsen, teateroperan genomförs aldrig (jag tror fortfarande att det kan bli en fantastisk scenföreställning).

***
[UNHANDLED: indent]
Det andra projektet som styr bort från satirträsket är ”Voeyeur” (ett extremt svårstavat ord). En dokumentärfilm för SVT som jag, Lars-Ragnar Forssberg och frilansfilmaren Bertil Larsson ska göra på plats i New York.
     Idén till filmen kommer från Forssberg (han är en mycket driftig, kreativ och orädd person, vi fungerar bra ihop) och blir en på många sätt omtumlande upplevelse. 
     Starkast intryck gör kontakten med ”Action Movie News”, ett filmbolag som har tagit begreppet ”underhållningsvåld” ett steg till. Bolaget startades av Sheldon Levy för fem år sen. Då arbetade han inom New Yorks brandkår. För att tjäna lite extra pengar började han filma eldsvådor och sälja till dom stora nyhetskanalerna. Det var upptakten till en verksamhet som växte lavinartat. Idag har Levy filmteam ute på gatorna i New York dygnet runt, för att filma alla slags olyckor, allt slags våld och alla katastrofer.
     - Ju värre det blir i den här stan, ju fler mord, eldsvådor, våldtäkter, desto bättre går det för oss, berättar Levy när vi träffar honom.
     Han är kort, fetlagd och besynnerligt godmodig, även om han svettas utan egentlig anledning.
     Levy är ingen obetydlig person. Hela trenden inom New York-televisionen har svängt markant mot mer actionvåld i nyhetsprogrammen. Det är till stor del hans ”förtjänst”. Hans material är stilbildande. Alla dom stora tv-bolagen erkänner att ”Action Movie News” har förändrat nyheterna på bara ett par år.
     - Folk nöjer sig inte längre med att se en nyhetsreporter stå framför den utbrända skyskrapan och rapportera. Dom vill se när det brinner och hur folk försöker hoppa ur lågorna, säger Levy.
    Forssberg och jag är övertygade om att det faktum att dom stora networken står i kö för att köpa Levys material också kommer att påverka televisionen i andra länder (i själva verket dröjer det inte speciellt länge innan ringarna från hans massmediafilosofi rinner in också i den svenska televisionens nyhetsprogram). 
     Under ett dygn får vi åka med ett av hans filmteam i New York och följa deras arbete på nära håll, när dom jagar mord, våldtäkter och bränder. När vi sätter oss i kamerabilen viskar Levy: ”Don´t panic until I do.”
     Det blir en ganska vidrig natt.

Många år senare skriver jag en text som Stefan Sauk framför i Lorry, i ”Tillfälligt avbrott”. Den är klart påverkad av det vi upplevde med ”Action Movie News”:

[VIDEO: https://www.youtube.com/embed/LG5jYI7piBc]

Minne från New York 1: Jag sover över på golvet hos en kvinna i Chinatown. Hon har placerat ut små askar vid golvlisterna med texten ”Cockroach Motel”.  Giftiga dödsfällor för kackerlackor. När jag vaknar är lägenheten tom. Min vana trogen kollar jag hennes bokhylla. Jag drar ut en tjock bok (jag tror det är ”Brott och Straff”) och fäller upp den. Inuti boken är alla sidorna utskurna i form av en liten pistol. Placerad där, med pärmarna igenslagna: det perfekta smuggelobjektet. Romanen som vapen, på riktigt.
     Kvinnan hävdar senare att hon aldrig har smugglat nån pistol i boken.
     Minne från New York 2: Vi blir bekanta med en pilot som har ett förflutet i Vietnam. Nu kör han turisthelikopter på Manhattan. En kväll tar han med oss på en tripp, i dubbel bemärkelse. Vi har rökt på en smula, stiger upp i hans helikopter och ligger hukade mot plexiglasgolvet medan han viner in mellan skyskraporna i city.


---

## Page 134/276

Totalt olagligt, men mäktigt. 
     Med en mer autistisk läggning kanske jag hade kunnat teckna av hela panoramat.
     Minne av New York 3: Mörker. Uppvaknande. Tungt huvud. Ensam på en parkeringsplats i utkanten av Queens. Urblåsta hus nära vattnet. Tysta svarta män i bilvrak. Fel miljö att vakna i. Fel hudfärg. Fel språk. Fel signaler. Jag skriver senare en lång dikt i Svenska Dagbladet om den morgonen:

***

[UNHANDLED: poem]


---

## Page 135/276

[MORE]

***

Året rundas av med mitt första långfilmsmanus. Det heter ”Kocken” och är baserat på en självupplevd historia av regissören Mats Arehn. Filmen kommer, som jag tidigare nämnt, att spelas in och visas först 2005  med Kjelle Bergqvist i huvudrollen.
     Det hela börjar med att Arehn ringer och frågar om jag är intresserad av att skriva för film. Ett långfilmsmanus. Frågan kommer out of the blue och jag säger som det är. 
     - Jag har aldrig gjort nåt sånt.
     - Men jag tror att du kan det.
     - Okej.
     Eftersom jag aldrig har skrivit för film har jag heller ingen aning om hur ett manus ser ut. Hur man utformar det rent strukturellt. Arehn budar över ett manus för att jag ska få se hur man skriver scenbeteckningar, scenanvisningar, dialog etc. Det visar sig också vara ett manus som bygger på samma historia som jag ska skriva. Fast den heter ”Vargens Hav” istället. Uppenbarligen har inte manuset fallit Arehn i smaken och han vill ha en ny variant. 
    Av mig. 
     Efter ett antal möten med Arehn, där han får förklara och fördjupa sin historia, börjar jag skriva. 
     Det är roligt.
     Speciellt att skriva dialog.


---

## Page 136/276

Jag går mycket ambitiöst tillväga. På en av väggarna i den stora lägenheten på Grev Magnigatan fäster jag upp scen efter scen, gör diagram där jag med olika färger markerar vilken temperatur scenerna har, gör kurvor över dramatikens utveckling, färglägger karaktärernas känsloläge, klipper och klistrar och klistrar om (det här är långt innan turning-point-exercisen dyker upp). 
     Arehn blir mycket nöjd med manuset och jag får min ersättning - 65.000 kronor (den största enskilda ersättning jag ditintills erhållit).
     Den följande processen, som involverar helt andra personer än mig själv - producenter, finansiärer, distributörer, kreti och pleti - blir minst sagt utdragen. Eftersom filmen i stort sett utspelas på ett handelsfartyg hela tiden och Arehn vill att den ”görs på riktigt”, blir det en dyr historia. 
     Antar jag. 
     Och förmodligen orsaken till att det dröjer ett kvarts sekel innan filmen blir av.
     En annan orsak kan vara problemet att hitta rätt huvudrollsinnehavare, själva Kocken, som är involverad i nästan alla scener rakt igenom. Manuset vandrar runt i filmsverige och letar sig så småningom utomlands. Det ena märkliga skådespelarförslaget efter det andra virvlar runt. En morgon ringer Arehn och är upphetsad. Donald Sutherlands agent har hört av sig. Sutherland är intresserad av att göra rollen. Nästa samtal kommer från Bob Hoskins i London.  
     Och så vidare.
     Jag börjar få en insikt i filmvärlden (vid den här tidpunkten är branschen en vit fläck för mig, en fläck som så småningom blir ganska solkig).
[UNHANDLED: indent]
Minne från cirkusen runt ”Kocken”: Arehn har fått ett nytt napp. Den uppburne österrikiske skådespelaren Klaus Maria Brandauer vill göra rollen. Men först vill han ha ett möte. Arehn och jag åker ner till Wien och träffar Brandauer i en elegant hotellbar. Österrikaren pratar oavbrutet om manuset i ett par timmar, har åsikter och förslag, torkar sig ofta över sina sötsura läppar. Jag tar in och antecknar. På natten sitter jag och en flaska kallt vitt vin på hotellrummet och ändrar manuset efter Brandauers idéer. Jag är klar när det ljusnar. Brandauer får det vid lunch. Jag och Arehn åker hem. Kort efteråt erbjuds Brandauer rollen som Beethoven i en storfilm och hoppar av vårt projekt. 
     Exit österrikaren.
     Men Arehn ger inte upp. Han får höra att de Niro är i Stockholm och bor på Hotel Diplomat. Arehn går dit på vinst och förlust, lämnar en engelsk version av manuset i receptionen med adress de Niro.
     Långt skott. 
     Följande förmiddag ringer de Niro. Han har förbluffande nog läst hela manuset och vill göra rollen. ”Han är heltänd” som Arehn uttrycker det. Dom pratas vid ett par gånger till. De Niro skickar manuset till sina agenter i USA. Strax efter åker Arehn och den tilltänkte producenten Peter Kropenin till Los Angeles och träffar de Niros ”folk”. Dom ställer två ultimatum: Kropenin får inte producera filmen. Arehn får inte regissera den. Däremot vill dom köpa manuset. En deal som Arehn tackar nej till.
     Han vill verkligen göra filmen själv.
     Den är hans baby.
     Ett beslut som jag har den största respekt för (jag reagerade likartat när Apple ville koppla bort mig som textförfattare i London). Däremot hade det naturligtvis varit en viss fjäder i hatten för mig om mitt manus hade blivit film i USA med de Niro i huvudrollen.
    Men om inte om fanns.   

***


---

## Page 137/276

Pengarna från mitt påbörjade manusskrivande ger mig själv och min familj en chans att ”fly undan världen”. Vi köper ett vackert trähus i skärgården och flyttar ut. Jag vill lämna stan, lämna det oavbrutna konfronterandet med allt och ingenting. Jag är trött och vill in i mediaskugga. Sari och Nick är värda en annan miljö. 
     Vi flyttar till Skarpö.
 Jag kommer att tillbringa tio lyckliga år härute, med hyfsad ekonomi, bra fysik, underbar familj, närhet till havet. Och nästan enbart uppåtjobb. 
     Papphammar. Jönssonligan. Morrhår och Ärtor. Lorry. 
     Roliga projekt, roliga människor, mjuka gryningar. 
     Jag försöker skrapa bort mörkret ur hjärnan.

***

Skrapandet börjar inte så bra. Samma år som vi flyttar ut från stan skjuts John Lennon, en av mina imaginära ascendenter, skjuts på öppen gata utanför huset där han bor (där Bruno och jag vacklade förbi på väg upp från Central Park för ett par år sen). Förövaren är inte värd många ord. Lennons död fogas in i ledet av för tidigt försvunna begåvningar, människor som har vidgat andra människor genom sina verk. 
     Jag sörjer och spelar hans skivor.
     Om några år ska en annan begåvad man mördas på öppen gata.

***

Carsten börjar det här året, 1980, med att ge ut en konstbok, ”LUPUS ULTRA”. 

[IMAGE: 170.png]

Det är en översikt av hans konstnärliga verksamhet så här långt. En generös och mäktig bok i mycket stort format, garnerad med vackra målningar. 

[IMAGE: 188A.png] The End.

Konstintendenten Ulf Linde skriver ett intressant förord med rubriken ”Det Omognas Strategi”:

”Dessa förvändheter åt alla håll, dessa polymorfa perversiteter - för att använda Freuds berömda karakteristik av det infantila psyket - kan givetvis avfärdas som en barnslig taktik att väcka uppmärksamhet. Man utsätts för ett äcklets komik av påträngande omogenhet, något som - visserligen under hyssjanden - kan tolereras hos barn, men som inte anses legitimt bland vuxna. Allra minst i en tid som tagit mogenheten på en ganska lönsam entreprenad under slagordet ”medvetenhet”; jag har också stött på åtskilliga ”medvetna” av olika schatteringar som funnit Carsten Regild alltför oklar och subjektiv. Han manifesterar sitt eget trots, medan de ”medvetna” i regel uppmanar de andra till ett trots enligt ”medvetenhetens” redan fastställda ordning. Regilds trots tycks framför allt ta sig uttryck i en serie spasmer, avvärjande ryckningar som förhindrar att det outvecklade hos honom själv ingår i utvecklingen, med allt vad ordet utveckling kan tänkas stå för. Men det är också klart att själva det faktum att han uttrycker sitt trots gör det på en gång subjektivt och objektivt, dvs det är här för vem som helst att ta del av och göra till sitt eget - han värnar med andra ord inte bara om sin egen omogenhet, utan om omogenheten i allmänhet: förmågan att äcklas och njuta på fel ställen, den odisciplinerade och otämjda, djupt infantila klarsyn som H.C. Andersen hyllat i sagan om kejsarens nya kläder, förmågan att blixtsnabbt tänka på annat när de mogna påkallar uppmärksamhet därför att ”saken” för dem tagit en så allvarlig vändning, insikten om det subversiva i all djup distraktion osv ... det omogna, det non-konforma - med hänsyn till dem som känner livet i kulturfastrarnas fångenskap - som Witold Gombrowics så utomordentligt formulerat det.”

Sista sidan i boken täcks av ett av Carstens favoritcitat, av Leonardo da Vinci:


---

## Page 138/276

***

[UNHANDLED: poem]

***

[IMAGE: 82.png] I begynnelsen skalade Gud en banan.

***

Några privata ord om Carstens måleri: Han arbetar konsekvent med symboler, ett myller av symboler, bygger upp ett eget språk, en visuell rebus, med hjälp av återkommande markörer. Varghatten, Nefertite, en Assanyckel, den svarta glödlampan, ögat, siffrorna 333, en kvinna i högklackade skor, en livmoder osv ... jag kan tolka en del av symbolerna, andra inte, men jag vet att varenda detalj i hans målningar ingår i en större berättelse. Om honom själv, om oss, om den tillvaro vi lever i. Den amerikanske filosofen och sociologen Lewis Mumford har skrivit några tänkvärda rader om symbolernas betydelse i sin bok ”Människans villkor”: 

”Förmågan att skapa och reagera för symboler innebär en väsentlig skillnad mellan människans värld och djurens. Utan symboler skulle människans liv vara ett liv av omedelbara begär, omedelbara sensationer: hon skulle vara bunden till ett förflutet som var kortare än hennes egen livstid, utlämnad åt en framtid som hon varken kunde förutse eller bereda sig på. I en sådan värld skulle det som var utom hörhåll aldrig kunna nås, och bortom synhåll skulle betyda borta ur sinnet. Med hjälp av symbolerna bygger människan en sammanhängande värld av iakttagna fakta och glimtar av individuell erfarenhet.
    Oförmågan att förstå symbolikens roll i människolivet har vållat ett svårt missförstånd ifråga om människans natur. Eftersom symbolerna är subjektiva till sin uppkomst och inte existerar i naturen utanför människan, tror många att de är overkliga och skadliga eller att en sundare existens skulle vara möjlig om man tog bort alla symboler utom de som kan reduceras till kvantiteter eller till uppenbar verksamhet. De som förfäktar denna åskådning saknar förståelse för människans verkliga väsen och anlag.”

***

Carstens visuella uppfinningsrikedom smittar också av sig på hans generationskamrater:

[IMAGE: 1000.png] Frimärken. Carsten Regild. 1975.
[IMAGE: 1001.png] Frimärken. Jan Håfström. 2011.

Jag har precis kommit ut ur duschen på Skarpö, otorkad, när Tove sträcker över telefonen.
    - Det är nån Bosse Jonsson?
     Jag tar luren.
     - Ja? Hej?
[UNHANDLED: indent]


---

## Page 139/276

Det är filmproducenten Bosse Jonsson som ringer. Mitt manus till ”Kocken” (som han tydligen har läst)  har gjort intryck på honom. Han förklarar att han driver Viking Film, ett produktionsbolag, och vill träffas.
     - Var?

Vi ses på hans kontor på Kungsgatan. Litet, några affischer på väggarna, en skrubb för en sekretarerare. Inte vad jag har föreställt mig hur ett filmbolag ska se ut (Bosse blir senare den mest framgångsrika filmproducenten i Sverige, via sina filmer med Lasse Åberg, utan att byta lokal).  
    Han bjuder på kaffe.
    - Jag vill göra en tv-serie på journalisten Olle Högstrands bok ”Skulden”, säger Bosse.
     - Vad handlar den om? 
     - Ett spiondrama. Huvudrollen ska göras av Gösta Ekman.  

Jag blir nyfiken, läser boken och skriver ett manus på 3 x 50 minuter (mitt första tv-manus). Det är också första gången Gösta och jag samarbetar intimt. 


[IMAGE: 172.png] Snillen spekulerar.

Serien regisseras av Mats Arehn (som jag kommer att samarbeta med många gånger framöver) och sänds i SVT. Det är min första tv-serie, mitt andra manus efter ”Kocken”. Fortfarande är det enbart lustfyllt att skriva i den här formen (det ska i viss mån komma att ändras en bit in på 2000-talet).  

***

Jag har inrett ett separat hus på vår skärgårdstomt till ”skrivarstuga”. 
     En lyx. 
     Rakt fram har jag en vacker utsikt genom spröjsade fönster, bakom mig har jag en sovsoffa inklämd mellan en yttervägg och ett utedass (första tiden vi bor på ön är det utedass som gäller, så småningom kombinerat med en fristående båttoalett för vinterbruk). Jag arbetar i ett gammalt uthus med träbjälkar i taket och plankgolv.
     På tal om sovsoffan: en betydelsefull inventarie för en författare. Ett par gånger per skrivpass lägger jag mig i soffan och inväntar den halvdeliriska anhalt som inträffar på väg upp eller ner i vilan, en anhalt som under en kort tidsrymd befriar hjärnan från allt slagg och kan slunga förbi fantastiska uppslag.   
     Själva vilan är mellan fem minuter och en kvart. 
     Jag tillbringar mycket tid här. Under flera år sitter jag på nätterna och försöker skriva en roman med den suggestiva titeln ”Legenden om Baronessan Borelli”. Jag är delvis inspirerad av Italo Calvino, framför allt hans uttalande om vad han själv strävar efter:

[UNHANDLED: poem]

En mening jag kan citera oväckt. Tyvärr hjälper det mig inte så mycket i arbetet med min egen bok (jag ska återkomma till den). 
     På tal om titlar: Jag har alltid varit intresserad av boktitlar. En av dom bästa är antifascisten Arthur Koestlers storverk ”Natt klockan tolv på dagen”. Här är några andra titlar jag gärna hade varit upphovsman till:


---

## Page 140/276

Tristan Tzara: ”Vithåriga revolvrar.” 
Stig Claesson: ”Henrietta ska du också glömma.” 
Bruno K Öijer: ”Underjordens leende.” 
Mickey Spillane: ”Natt utan nåd.” 
Lars Ahlin: ”De sotarna! De sotarna!”
Vladimir Majakovskij: ”Ett moln i byxor.”
John Kennedy Tool: ”Dumskallarnas sammansvärjning.” 
Robert Musil: ”Mannen utan egenskaper.”

Egen titel jag gillar: Min och Cilla Börjlinds första deckare ”Varför saknade ingen Adelita Rivera?” (senare omdöpt till ”Springfloden”). Jag är också förtjust i titeln på ett av våra första boksynops: ”Det förtvivlade mordet på Angel Björk.” 

Den historien börjar så här:

”Dom stod längst bort vid bardisken, lite för sig själva, mannen skymde kvinnan en aning, hon var 21 år och hette Angel Björk och hade drygt tio minuter kvar att leva. Hon hade ett glas kolsyrat vatten framför sig. Mannen intill henne var Micke Kärrtorp, han drack en öl. En grupp äldre människor diskuterade motorsport vid andra änden av disken, borden omkring var glest besatta, det var en halvdålig kväll på en halvdålig bar på norra delen av Hantverkargatan.
     - Min pappa dog två gånger, sa Angel och rörde ett finger i vattenglaset. Första gången var en eldsvåda, hela huset brann ner, det var innan jag var född, sen dog han av en hjärtattack när jag var fjorton. Fast första gången var ett försäkringsbedrägeri, han gömde sig utomlands och mamma fick ut en massa pengar, men sen åkte han fast och satt i fängelse, det var då mamma förstorade brösten. Hon har också dött nu, lever dina föräldrar?
     - Ja.
     - Är dom jättegamla?
     - Dom är 78.
     - När jag blir 78 har jag dött för längesen, ingen i min släkt blir gammal.
     - Varför det?
     - Vet inte, min mormor hade en syster som blev 60 nåt, 62 tror jag, det är det äldsta jag vet, fast sen börjar vi om.
     - Vadå börjar om?
     - Som andra. Man kan ju inte bara leva och sen dö och sen är det ingenting? Eller hur? Så vi börjar om, ju snabbare vi dör desto fortare börjar vi om, hur gammal är du?
     - 24, sa Micke.
     - Då började du om för 24 år sen, innan dess kanske du var 78, eller nåt. Hajar du? Det är som indianerna, som dom tror, att det bara går runt, som solen, nu är jag kissnödig. Vet du var toaletten är?
     - Där ... pekade Micke. Till höger in.
     - Tack. Vakta glaset.
     Vakta glaset, tänkte Micke, det är ju bara vatten? Han iakttog Angel i spegeln bakom disken, hur hon gick mot toaletten, hur några vid borden vände sig om och betraktade henne, hon hade en välplanerad kropp, enkla kläder, höga klackar och lite för mycket smink och så försvann hon ur sikte. Micke vred blicken mot sitt eget ansikte, han var skägglös. Ett tag hade han haft nån form av tunn skepparkrans, sen blev det en mustasch, nu var han slätrakad och hade lätt koppärrig hy. Han var inte speciellt förtjust i sitt utseende och såg ner på ölen framför sig.
     Hur skulle han lägga upp det?


---

## Page 141/276

Han visste inte riktigt, allt hade gått väldigt snabbt, och oplanerat, och så drack hon vatten? Micke tittade på sina händer, fingrarna, naglarna var ganska avbitna, en av dom var blå, han hade klämt den när han bröt sig in i Pressbyrån på Thorildsplan, den skulle säkert ramla av.
     Undrar hur gammal hon är, tänkte han?
     Då kom skriket.

Det är, visar det sig, en mycket sorglig historia. 
[UNHANDLED: indent]
***

Carsten och jag bjuds in av Svenska Filminstitutet att medverka i deras kortfilmsserie ”S80” (varför vet jag inte riktigt). Vi ska producera en film som handlar om ”läget i Sverige”, alltså ett samtidsdokument. 
     Vi har just bildat en multimusikgrupp som heter Gateway, tillsammans med den suveräne rockgitarristen Mats ”Malla” Ronander och Stefan Nilsson (vi har ett par andra namn på gruppen först, Flying Toasters och Gentlemen Junkies, men fastnar för Gateway). 

[IMAGE: 174.png]

Vi bestämmer oss för att vårt bidrag till ”S80” ska skapas av Gateway och utformas som en musikvideo med titeln ”Konst är dyrbarare än korv” - återigen ett Picabia-uttryck. 
     Dada. 
     Allt som är omöjligt är möjligt. 
     Ronander/Nilsson skriver musiken, jag skriver texten och Carsten bildsätter filmen i collageform. Själva låten sjungs in av Tommy Körberg, Marie Bergman och Malla. Den är tolv minuter lång och betecknas tyvärr i ett långt brev från ledningsgruppen för ”S80” som ”ett politiskt svek”. 
     För att? 
     Den ”fyller förväntningarna med fisk”?

[VIDEO: https://www.youtube.com/embed/yCVdeOVkl78]

Andra uppskattar låten desto mer. Skivbolaget Metronome kontaktar oss och vill ge ut låten som en maxisingel. 
     Så sker. 
[UNHANDLED: indent]
[IMAGE: 173.jpg]
[UNHANDLED: indent]
Omslaget är en parafras på Beatles ”Sgt Pepper” (eller för den delen Frank Zappas mycket roligare ”We are only in it for the money”). 
     På baksidan av singeln läser jag en egen text, ackompanjerad av Stefan Nilsson. Den heter ”Between you and me and the gateway”. 

Föga anade vi att skivan 38 år senare skulle beskrivas så här av musikrecensenten Håkan Pettersson:

”Den här skivan är på flera sätt historiskt nyskapande, även internationellt sett. För det första var maxisingel 1980 ett relativt nytt revolutionerande format. På den svenska marknaden var Gateways ”Konst är dyrbarare än korv” en oerhört banbrytande skiva. Skivan lanserades med en synnerligen annorlunda videofilm. Musikvideo var ett nytt och okänt begrepp 1980. Den rena musikvideon introducerades först 1981 av MTV i USA och nådde Europa först 1987, så den här tolv minuter långa filmen var verkligen före sin tid.”


---

## Page 142/276

Som vanligt: Du är inte medveten om, eller ens intresserad av, det perspektivet när du skapar. Nuet är allt.  
     Låten ska återbrukas tio år senare, 1990, då en försvarlig del av den svenska musikeliten framför den i tv-programmet ”Sista Skriket” (jag kommer dit).

[VIDEO: https://www.youtube.com/embed/yduvxW6pa8U]

***

Vid den här tiden läser jag fortfarande väldigt mycket böcker (Tove läser ännu mer). Jag har fortfarande en hunger efter andras berättelser, andras sätt att formulera sig, andras språk och ordval, andras tankar som jag inte har tänkt själv. 
     Men jag lessnar, succesivt.
     Jag försöker mig på amerikanarna, John Irving, ”Garp och hans värld”, det är ingenting som fäster. 
     Varför vet jag inte. 
     Anthony Burgess njuter jag av, men han är speciell. Jag märker att jag mer och mer tröttnar på ”tjocka böcker”, mer och mer tröttnar på att ge mig in i en fet fiktiv värld, som om tålamodet och isbjörnsbeteendet börjar slå sig på läsandet. Jag vill ha snabba kickar, vilket är förödande när det gäller tung litteratur. 
     Men så är det.   
     Det mentala tempot dikterar läsandet. 
     Tyvärr ett beteende som eskalerar över åren (idag näst intill beundrar jag människor som kan fösa undan tiden och skapa en glipa för läsande, jag kan det inte ... musik däremot, när som helst).


***

I mars bjuds jag in till New York för att uppträda i St Marks Church Poetry Project tillsammans med Bruno K och Stefan Nilsson, men innan dess skriver jag en lång text till tidskriften Janus - en ambitiös utgåva som leds av poeten Eric Fylkeson. En mycket besynnerlig text som jag (så här i eftertankens blanka blekhet) är mycket förbryllad över. Den heter ”Trumma malen ur sjön”: 

”Gråt inte, Eric, nu när vi äntligen har lärt glömma varann, njut istället: ett gott förlöjligande stärker självförtroendet och en rejäl driftkucku kan inte skattas i pengar. Framsteg från arvsynden vars sexuella kärlek medger: bredare myt! samverkande impulser! döm om min förvåning!
    Utan överloppsenergi kan du böja tummen mot pekfingret och följaktligen förbise ekonomiska behov eller tekniska lösningar - produktionskraften är lika meningslös som blotta berättigandet i prestationen. Lär dig att använda verkligheten och inte symbolerna. Tvinna språket till en brutal piska och smiska in sanningarna där dom svider som mest: tydlighet är dynamit.


---

## Page 143/276

[MORE]

Reflektion: Har jag verkligen skrivit den här texten?
[UNHANDLED: indent]
***

St Marks Church Poetry Project startar 1966 i Bowery på Manhattan - en scen för ny och experimentell poesi, med workshops, readings och ett regelbundet nyhetsbrev. Projektet drivs enbart av poeter. Över tid har författare som Allen Ginsberg, Frank O´Hara, W.H. Auden och Anne Waldman framträtt i kyrkan. 
     Nu är det vi som är inbjudna - jag, Bruno och Stefan Nilsson.
     Kvällen är vikt enkom för oss.


---

## Page 144/276

Scenen är uppbyggd framför ett altare i en stor kyrksal. I bänkarna sitter 455 amerikaner av blandad härkomst. Jag älskar ögonblicket. Exakt när jag kliver ut på scenen exploderar himlen utanför. En våldsam blixt flammar upp hela salen, följt av ett brak som får rosettfönstren att skallra. Jag tittar på Stefan. Han ler. Jag går fram mot scenkanten, bugar och börjar framföra min dikt ”Vem kan tatuera ett telefonnummer över min skräck?”

[VIDEO: https://www.youtube.com/embed/f6-X_PTxQW0]

Så gör Stefan ett hommage till Chopin:

[VIDEO: https://www.youtube.com/embed/zik2fXpWm6M]
Sen tar Bruno vid: 

[VIDEO: https://www.youtube.com/embed/dhYZOjG3W6Q]

Det blir en magisk natt, utskurna svenskar i hjärtat av Bowery. Poesi, kroppar och röster, ord, orgel, andäktig tystnad, små darrande fåglar uppkrupna på förstenade kristusgestalter, svag ringlande rökelse genom luften. 
     Poeten och aktivisten Bob Holman beskriver framträdandet så här i projektets nyhetsbrev:

”On Monday, March 10, the St. Marks Poetry Project was invaded by three Swedes who gave a poetry performance that invigorated and enriched not only the audience but the art of poetry event as well. Rolf Borjlind´s epic poem pushed the limits of poetry to the depths of the oceans. Bruno Oijer´s poems bit into the apple of New York´s eye to the painful core. Stefan Nilsson´s keyboards held the world together atom by atom, note by note. For almost three hours the audience barely moved, but were all moved by the performance - transported to a place no postcard can depict. Wish you were there.” 

***

[UNHANDLED: year]

Hemma igen. 
     Ljus förmiddag, jag sitter i skrivarstugan på ön och kurerar natten (kampen med min ”roman”). Gösta Ekman ringer och vill prata ”Jönssonligan”. Eller rättare sagt ”Olsenbanden”. Gösta har blivit förtjust i några danska filmer om ett antal udda smågangstrar och vill göra en svensk variant. Jag har ingen aning om vad han pratar om. 
     - Vill du vara med och skriva? undrar han.
     - Vad handlar det om?
     - En, ja, en slags komedi.
     - Jag har aldrig skrivit nån komedi.
     - Inte jag heller. Vill du?
     Två saker lockar mig med hans förfrågan. Det ena är att jag vet hur otroligt roligt och inspirerande det är att arbeta tätt med Gösta. Uppfordrande, men vidgande. Det andra är utmaningen. En komedi? Eller familjefilm, som Gösta förklarar det. Han säger också:
     - Underskatta inte värdet av att få människor att skratta och må bra. Då blir du trång.
     - Okej.
     För mig är steget från helveteskatakomberna i Torpedverkstaden till underhållande familjekomedi otroligt långt. 
     Så pass långt att det blir attraktivt. 
     Kan jag skriva komedi? För film?


---

## Page 145/276

- Tillsammans kan vi fixa det, säger Gösta. Jag pratar, du pratar, sen skriver du och jag läser. Dom får fixa över några ”Olsenbanden” så ser du vad det handlar om.
     Ungefär som när Mats Arehn skulle ”fixa över” ett manus inför ”Kocken”.
     Jag ska bli lärling igen.

Hur som helst: Jag och Mats Arehn (som är tänkt som regissör) åker ner till Mallorca. Gösta bor i en liten by ovanför staden Soller som heter Fornalutx. I ett mycket vackert hus, en finca, med sin fru Pia.
      Vi börjar gå i bergen, prata, gå och prata, oändliga promenader med prat om allt och ingenting och inemellan matnyttiga saker och svalkande drycker. Gösta vill att huvudpersonen i den svenska varianten ska heta Charles-Ingvar Jönsson och kallas för ”Sickan” (ett hommage till skådespelerskan Sickan Carlsson). 
     Jag tycker det är kul.
     Båda tycker att namnet ”Vanheden” är kul. Gösta vill att han ska spelas av Ulf Brunnberg.

[IMAGE: 600.JPG]

Själv föreslår jag att Sickans antagonist, ”storskurken”, ska heta Wall-Enberg, alluderande på finansmännen Anders Wall och bröderna Wallenberg. Gösta köper det.
     Vi går vidare, garvar och känner oss inspirerade. Jag fattar att Gösta verkligen vill göra den här filmen och jag vill verkligen hjälpa honom med det.

På tal om att ”gå och prata”: det blir en arbetsmetod som Gösta och jag utvecklar nästan in absurdum under åren framöver, speciellt när vi senare gör ”Morrhår & Ärtor” och jag får solsting på Mallorca under en evighetslång promenad. 
     Men gång stimulerar tänkandet, blir min erfarenhet av arbetet med Gösta (plus en del annat). 

Manuset blir klart, filmen spelas in, Jonas Cornell regisserar den (Arehn har hoppat av tidigare, av privata skäl). Publiken älskar filmen, ”Varning för Jönssonligan”.

[IMAGE: 253.png]

Över en miljon människor går och ser den. Än idag, 40 (!) år senare, visas filmen i olika tv-kanaler året runt. Vi har uppenbarligen hittat en perfekt formel, en nivå och attityd som är exakt rätt, med ett komiskt geni i mitten. 

[VIDEO: None]

Jag ska komma att skriva ytterligare 4 Jönssonfilmer (när Henrik Dorsin 2016 vill få mig att skriva ytterligare en tackar jag nej - det är över 20 år sen förra gången). 
     Minne från första Jönssonligan: Vi sitter hemma hos Jonas Cornell i hans vackra trävilla på Djurgården, jag, Gösta och Cornell. Vi ska gå igenom manuset. Mitt i en diskussion om ett replikutbyte ser jag hur Cornells huvud sjunker ner mot bröstet, sekunder senare snusar han. Jag tittar på Gösta. Han viskar att Cornell lider av en sjukdom som gör att han plötsligt somnar mitt i ett samtal. 
     Rakt av. 
     Kanske inte en tillgång i regisammanhang, tänker jag. Men kanske gångbart i andra sammanhang. 
     Släktmiddagar t.ex?

***


---

## Page 146/276

[UNHANDLED: indent]
Tillbaka från arbetet med ”Jönssonligan” blir jag erbjuden att skriva en text i den höglitterära tidskriften Artes, grundad av (håll i er nu): Kungliga Musikaliska Akademien, Konstakademien och Svenska Akademien samt Samfundet De Nio. 
     Tämligen långt från Vargen och Guru Papers. 
     Jag skriver en lång dikt som ett brev till Carsten:

***

[UNHANDLED: poem]


---

## Page 147/276

[MORE]

***

Tidskriftens huvudtema det här numret är André Breton, den gamle surrealisten.   
     Allt hänger ihop.

***

Jag har vandrat runt ett tag nu i andra utmarker, mer befrämjande för det som har legat i träda. När jag får ett erbjudande från Sveriges Radio om att skriva ett entimmes satirprogram helt utan skygglappar blir det attraktivt igen (jag vet, syndaren lockas till synden, det är där det kittlar).


---

## Page 148/276

Programmet får namnet ”Klockan klämtar för dig”, är en framtidsvision och skrivs i samarbete med Lars-Ragnar Forssberg. Direkt efter sändningen, en fredagskväll, utbryter en våldsam ”folkstorm”. Skälet är huvudsakligen ett inslag om Marcus Wallenberg. Vi har skildrat hans likvaka i ett av SE-bankens marmorvalv: 

”Massmedia, politiker och finansmän står uppradade längs väggarna, åtta inhyrda gråterskor från Rhodos får fart på sorgen, en underhuggare berättar saligt hur han gick in Marcus Wallenbergs skor, låg lik för att få passform i kistan och använde bankdirektörens direktimporterade taiwanesiska kondomer för att ta bort statisk elektricitet i doktorns lem.”

Scenen avslutas med ett förinspelat tal av Wallenberg, uppspelat från en bandspelare i kistan.
     Dagen efter stoppas reprissändningen. Radions programdirektör Torsten Byggdal uttalar sig i Expressen:

”Jag ingrep av etiska skäl. Det var väl magstarkt att sända ett så närgånget inslag som en likvaka över en nu levande människa.”  

Formell censur av ”etiska skäl”? Vems etik? Programdirektörens? Eller hans frus?   
     Programmet fälls naturligtvis i Radionämnden:

”Enligt nämndens mening inrymde rubricerade inslag avsnitt som måste uppfattas som så tarvliga och klart stötande att inslaget strider mot kravet på god underhållning.”

Etiska skäl har fått ge vika för ”kravet på god underhållning”, det tarvliga och stötande ska näpsas.
     Patetiskt. 

Istället skriver Carsten och jag ett hörspel om Kulturmagasinet Vargen till Sveriges Radio. Vi döper det till ”Caligula says it´s ok”. Manuset består av en dialog mellan två personer och framförs av Claire Wikholm och Sten Ljunggren. Dialogen är uppbyggd av fritt urklippta meningar och ord ur alla Vargtidningarna (enligt dada-modell). Hela framförandet ackompanjeras av elektronmusikern Sten Hanssons ljudslingor.  

[IMAGE: 171.png] Caligula says it´s ok.

***

Det här året, 1981, utkommer en bok som heter ”Prostitution i Sverige”. Den är resultatet av en utredning som staten tillsatte 1977. Sakkunnig i utredningen är Sven-Axel Månsson. En av deltagarna är kriminologen Leif GW Persson. 
     Under arbetets gång kommer utredarna fram till insikten att  ”prostitutionen är ett uttryck för grundläggande skillnader och orättvisor mellan könen i samhället”. En insikt som är lite för radikal för den moderata hovrättsjuristen Inger Lindqvist, som är ordförande i utredningen. Alla inblandade, utom GW Persson, sparkas. Lindqvist vägrar att offentliggöra utredningsmaterialet. Trots det publiceras det som en departementspromemoria 1980 och kommer ut i bokform året efter. 
     En bok som kommer att förändra samhällets syn på könshandel och bland annat kriminalisera torskarna.
     Själv råkar jag känna den sakkunnige Sven-Axel Månsson via en dambekant på Lidingö. Jag får boken av honom och den golvar mig. Dels genom sin tunga intellektuella genomlysning av prostitutionsmarknaden i Sverige, men framför allt genom sina ”fallbeskrivningar”. Utredarna har arbetat på ett delvis nytt och okonventionellt sätt (för att vara statliga utredningar), och tagit in de prostituerades röster och erfarenheter i materialet. Det ger en iskall autenticitet som är väldigt drabbande.


---

## Page 149/276

Jag känner att det finns en större berättelse i materialet som måste skrivas. Jag vill skriva den. Kanske i pjäsform. Jag kontaktar Sten Ljunggren, en man som jag har stor respekt för vid det här laget - hans briljanta intellekt, djupa humanism och tunga gestaltningsförmåga (många år senare föreslår jag honom i rollen som Martin Beck när vi ska börja vår Beck-serie, men valet faller på Peter Haber, Sten anses inte tillräckligt ”bankable”). Sten tänder på idén med en pjäs. Jag föreslår att vi ska åka Transsibiriska Järnvägen och ta med boken, en bandspelare och ett ordentligt förråd med ljudkassetter. Under resan ska vi bryta ner den oerhört omfattande utredningen till en helaftonspjäs (vilket sker, den kommer så småningom att få namnet ”Rödluvan - och på golvet dansar ett slaktdjur” och sättas upp på Norrbottensteatern). 
     Valet av Transsibiriska Järnvägen är ett hugskott, en tanke om total utskurenhet, maximalt fokus. 9300 mil i en tågkupé. Från Moskva till Chabarovsk vid floden Amur i Sibirien. 
     Tanken visar sig mer än rätt. Större delen av resan slipper vi distraheras av utsikten genom kupéfönstret. Sovjeterna har nämligen planterat täta björkpalissader längs hela banvallen för att skyla fattigdomen utanför. Bara när vi då och då stannar till vid olika stationer får vi en glimt av landskapet bortom björkarna. 
     Men som sagt, vi sitter inte på tåget för att njuta av utsikten, vi har annat att ägna oss åt. I drygt sju dygn.
     Te, inte minst (långt ifrån min favoritdryck). Varje vagn har ett eget utrymme där det står en stor samovar fylld med hett te. Dygnet runt. Jag blir mycket förtjust i dom vackert snirklade tennbehållarna som glasen står i. Lite för förtjust, ska det visa sig längre fram, i tullen.
     Vi åker i en gemensam förstaklasskupé med uppfällbara sängar, hyfsat rymligt, vacker träinredning. På bordet vid fönstret riggar vi bandspelaren och börjar gå igenom den minst sagt digra utredningsluntan. 
     Minne från Transsibiriska 1: Sten och jag köper en kortlek i Helsingfors. Vi inser att det kan behövas avkoppling ute på tundran. När vi kommer till gränsen mot Sovjet beordras alla passagerare ur vagnarna. Sovjetisk militär går igenom allt bagage. Vi är lätt nervösa. Bandspelare och kassetter. Inte så bra. Men vi vinkas ombord och tåget startar. Nån timme senare vill Sten lägga patiens (han är mycket förtjust i det och i korsord). Men kortleken är borta. Det är det enda militärpolisen har konfiskerat. 
     Förklaringen är enkel: mycket lättklädda flickor prydde baksidorna på korten. 
     Smällar man får ta.   
     Minne 2: Första gången tåget stannar till vid en station flockas ett stort antal människor runt en speciell vagn lite längre bak. 
     Restaurangvagnen. 
     Utan åthävor säljer tågpersonalen den medhavda maten på perrongen (förmodligen en givande biinkomst). Resultatet blir, efter några stationer, att tågets matförråd i princip är tömt. Det mesta stryks på restaurangmenyn. Kvar blir ljummet ungerskt vitt vin, svart kaviar och nån form av köttstuvning (en intressant kombo för valfritt Masterchefprogram). I och för sig hade finansmagnaten Jan Stenbeck en förkärlek för att, sent på natten, vispa ner försvarliga mängder svart kaviar i potatismos, men ändå. 
     Middagarna blir lite enahanda.  
     Minne 3: Vi kommer till Irkutsk, vid Bajkalsjön. Tåget ska göra stopp ett antal timmar. Vi lämnar tåget för att gå in i stan. Så fort vi kliver av perrongen kommer två diskret klädda män fram. Dom erbjuder sig att visa oss runt. Vi är inte intresserade och går vidare. Männen följer efter oss, tre steg bakom. Rätt snabbt inser vi att det handlar om bevakning. Vad tror dom att vi ska göra? Störta sovjetriket?
     Den magnifika upplevelsen vid stranden till världens djupaste sjö förtas en aning av blodhundarnas närvaro i bakgrunden..


---

## Page 150/276

Minne 4: Vi når vår slutdestination, Chabarovsk, och går in på en bar. På väggen bakom disken sitter ett stort fotografi av det svenska landslaget i bandy. VM har just gått i Chabarovsk och Sovjetunionen har för första gången förlorat finalen - till Sverige.
     Det firar vi.
     Minne 5: Sten och jag flyger tillbaka till Moskva och tar in på hotell Metropol. 
     Stort, slitet, suggestivt.
     Vi går ner i den pompösa och välbesökta matsalen och noterar hur en äldre stram hovmästare släpper in prostituerade i restaurangen, mot en diskret handtryckning. Plötsligt kommer (vad vi uppfattar det som) en statlig kontrollör. Alla prostituerade reser sig snabbt, på vägen ut ser vi hur hovmästaren sträcker tillbaka den tidigare handtryckningen. En illa dold, men på sitt sätt hyfsat hederlig kommers.
     När vi ska checka ut på morgonen märker jag att mitt kreditkort är borta. Stulet. Vi har ont om tid till flygplatsen och jag måste klara av hotellnotan (och en försvarlig telefonräkning, samtal med Tove, jag har bland annat föreslagit att vi ska gifta oss). 
     Lätt desperation. Jag ringer Sveriges Radios utrikeskorre i Moskva, Malcolm Dixelius. Vi har aldrig träffats. Jag förklarar den obekväma sitsen. Han sätter sig direkt i en taxi, kommer till hotellet, löser ut mig och skakar hand.   
     Respekt.

Tebehållarna, ja. 
     Jag har tryckt ner två stycken i min resväska. En tulltjänsteman upptäcker dom. Jag förklarar att jag har köpt dom i en antikbod. Han vänder på en av dom och visar Transsibiriska Järnvägens stämpel på undersidan. Sten drar sig diskret åt sidan. Det hela slutar med att föremålen konfiskeras och vi hinner med planet.
     Men det var värt försöket.

Tillbaka i Sverige börjar jag på pjäsen. För att bottna ordentligt i det jag vill beskriva läser jag också GW Perssons böcker ”Horor, hallickar och torskar” och ”Profitörerna”, Sven-Axel Månssons långa skrift ”Könshandelns främjare och profitörer” samt konstnären Stig Danielsons magiska konstbok ”Ömhetens kaniner” - teckningar och texter av och om dom prostituerade han umgåtts med under flera år. 

[IMAGE: 192.png] Ömhetens kaniner (beskuren).

Jag kokar ner allt material till ett drygt två timmar långt manus, diskuterar med Sten, skriver om, vässar texten. Sten sätter upp pjäsen i Luleå. På scen agerar Sara Arnia, Eva Munter, Gustav Levin och Carl Magnus Dellow. 
     Vår ambition är att skildra förnedringen och urholkningen av människovärdet, med prostitutionen och dess trasiga människor som illustration och medel. 
     Utan att skriva på näsan. 
 Reaktionerna på pjäsen blir starka. Vi lyckas klyva betraktarna ”i minst två tätt intill varandra dallrande geléklumpar” som en djupt berörd recensent skriver. ”Pjäsen går som en rakkniv, från hårfästet till stortånageln.” 
     Eller en annan variant:   
[UNHANDLED: indent]
”Detta är förnedringens skakande poesi. En strävan att undersöka hur långt det går att komma i sökandet efter det innersta, bevekelsegrunderna, den eventuellt förekommande själen, det mångomtalade människovärdet, den förment ouppnåeliga sanningen.”

Den långa resan var uppenbarligen inte förgäves. Björkpalissaderna gjorde jobbet. 
     Året efter skriver jag om pjäsen till radioteatern i Luleå, den produceras av Kerstin Wixe.


---

## Page 151/276

Men innan dess ringer Gösta Ekman igen. Han undrar om jag vill komma ner till hans lantställe i Sälshög utanför Tomelilla. Han och Mats Arehn har presenterat ett programförslag till SVT, dom vill göra ett antal kortfilmer med Göstas karaktär Papphammar. Nu behöver Gösta ett bollplank, behöver testa sina idéer. 
     Jag åker ner. 
     Gösta har redan ett stort antal scener helt klara, han vet precis vad han vill göra med sin figur (den är en utlöpare från ett barnprogram, ”Mumlan”, där han och Lena Söderblom spelade herr och fru Papphammar). Idén till kortfilmerna har han fått från pausprogrammen i tv. Oftast enormt tråkiga pauser med akvarium och drogade fiskar som simmar runt. Gösta vill lägga in korta sekvenser med Papphammar istället. Han har ställt ett enda krav på SVT: dom korta filmerna får absolut inte tablåläggas! Ingen ska veta när dom plötsligt dyker upp (ett krav som jag tror Gösta är den ende som kan få igenom vid det här tillfället). 
     SVT accepterar.
     Mitt bidrag blir att stämma av, att få Gösta att känna vad som fungerar och inte (i filmernas eftertexter står jag krediterad som ”sparring”, en ovanlig yrkesbeteckning i dessa sammanhang). Jag skriver också några sketcher som innehåller dialog (Gösta har, trots att han är en extremt beläst och ytterst välformulerad människa, en enorm respekt för skrivandet) och utspelar sig på en restaurang. 
     Filmerna spelas in i och omkring Sälshög med en mycket låg budget. Mats regisserar och spelar med i ett antal sketcher. Dom flesta är ordlösa, enbart Papphammar som utför olika plastiska manövrar, en del förbluffande skickligt genomförda - till exempel hur man med hjälp av ett par rullskridskor på fötterna lyckas demolera ett helt vardagsrum utan att ge ifrån sig ett ljud. 
      Minne från Sälshög 1: Gösta och jag sitter i ett vackert vitt annex på hans gård med lite rött vin och diskuterar Papphammar. Gösta vrider sig och tittar ut över dom böljande sädesfälten utanför. Och säger: 
     - Tänk om Papphammar kom gående genom det där fältet, bara överkroppen syns, hatt och rock, och så korsar han plötsligt en väg och är naken på underkroppen, sen försvinner han in i fältet på andra sidan? Vore inte det kul?
     Det vore otroligt kul och blev otroligt kul när scenen spelades in strax efter.

[VIDEO: None]

Fotnot: Det gjordes en pendang till den här scenen, där Papphammar går i vattnet längs en strand med naken överkropp, kliver upp och har byxor på underkroppen och en portfölj i handen. Den blev inte speciellt rolig och visades aldrig.
[UNHANDLED: indent]
Minne från Sälshög 2: Gösta vill göra en meteorolog som har problem med läderveken. Dessutom ska han ha en fluga krypande i ansiktet under hela inslaget. För att få en fluga att göra det (vid den här ”primitiva” tekniska tidpunkten) måste flugan sakna vingar. Det blir Mats Arehns delikata uppgift att fånga in ett antal flugor och befria dom från vingarna (märk väl: ”geniet” Andrej Tarkovskij tände eld på en levande ko när han spelade in ”Offret”) . Arehn samlar några stycken vinglösa flugor i en burk (det kan ju bli omtagningar) och scenen blir väldigt dråplig. 
     Minne från Sälshög 3: Jag och Tove vill gifta oss. Vi har varit ihop i åtta år. Vigseln blir borglig och äger rum på Göstas gård i Sälshög. Den lokale prästen är påtagligt nervös när han ska genomföra akten (Gösta har den påverkan på ganska många). Dagen efter knackar det på dörren i gryningen. Det är en mycket svettig präst (han har cyklat, förmodligen fort). Med darrande hand räcker han över vigselbeviset till Gösta. Han har glömt att lämna det kvällen innan. 
     Så här i efterhand: Borde vi inte själva ha märkt att vi inte fick nåt vigselbevis?
     Men men.


---

## Page 152/276

Papphammarsketcherna klipps senare ihop till en långfilm och visas på biograf.

[IMAGE: 266.jpeg]

I backspegeln: Papphammar var i vissa avseenden Göstas alter ego. Mannen som gör vad som faller honom in (i en linje från Kolingen, Rit-Ola, Storm P och framför allt Buster Keaton). Dessutom var karaktären hans egen, Hasse & Tage var inte inblandade. Under många år kreerade Gösta gestalter under deras paraply. Papphammar bröt ut honom ur den hegemonin. 
 ”Morrhår & Ärtor” fullföljde utbrytningen.

***

Under arbetet med Papphammar har Carsten haft en separatutställning i Västtyskland med namnet ”Kunst Is Wertvoller Als Wurst”. Det borde ha varit ”Als Bratwurst”. Strax efter har han sin tredje separatutställning på Moderna Museet. Den heter ”Vargens Öga”. 

[IMAGE: 189.png]

***

[UNHANDLED: poem]

***

[IMAGE: 190.png]

I katalogen citerar Carsten en bit av feelgoodprofeten Celine:

”Dom saker som man var mest fäst vid beslutar man en vacker dag att tala allt mindre om och det är med en ansträngning man gör det när man blir tvungen. Man är utled på att höra sig själv snacka i ett ... Man skär ner ... Man ger upp ... Man har hållit på och pratat i trettio år ... Man är inte länge så mån om att ha rätt. Man tappar till och med lusten att bevara den lilla plats man hade sparat åt sej bland livets nöjen ... Man får avsmak för sig själv ... ”

I samband med utställningen gör vi en multimediaföreställning på Moderna Museet med namnet ”Gateway”. 

[IMAGE: 191.png]

Det är första gången vi framträder med gruppen. Tidigare har vi gjort den långa Korvlåten, nu ska vi göra ett scenframträdande. 
     Historik: Jag har köpt en jacka i New York med namnet ”Gateway” broderat på baksidan. Det är under långt tid min favoritjacka, enbart på grund av utseendet. När jag kollar upp vad ordet ”Gateway” har för olika betydelser blir det spännande. Det finns ett amerikanskt uttryck som lyder ”Between you and me and the gateway” och betyder ”i all förtrolighet”. Det tar vi som utgångspunkt för föreställningen.
     I all förtrolighet.


---

## Page 153/276

Medverkande är Carsten, jag själv, Stefan Nilsson och Malla. I föreställningen framför vi en poetisk ritual som inleds med: 

[UNHANDLED: poem]

”Vi söker ett namn på världen. Vi som föddes åtta trappor ner, där Gud aldrig han tända. Vi som lever på fallna änglar och våt poesi. På neonskratt och mjuk befruktning. Åtta trappor ner, där natten är en oskriven dikt av Artaud. Där dyrbart glasflis fraktas under huden. 

[MORE]

***

Fotnot: Det finns varelser på andra sidan jorden som också gillar Gateway:

[IMAGE: 239.jpeg]

***

Under den här perioden skriver jag också tre filmtreatment på uppdrag av olika producenter. Det första baseras på ”Lustans professor” av Philip Roth. Rätt snabbt slås jag av hur gubbsjuk berättelsen är. Eller hur sunkig blicken på kvinnor är. Samma sak när jag skriver nästa, baserat på  ”Skratt i mörkret” av Nabokov. Jag ifrågasätter inte dom ”litterära” kvaliteterna, men när man bryter ner en bok i treatmentform är det mycket som avslöjas. Av både dramaturgiska håligheter och en del lätt misogyna drag (som när jag försökte läsa Houellebecqs senaste roman ”Serotonin”, en extremt gubbsjuk berättelse formulerad i ett ospänstigt språk). 
     Inget av dessa två treatment vidareutvecklas till manus, eventuellt beroende på min reaktion på böckerna. 
     Det tredje boken är betydligt friskare och roligare: ”En småländsk tragedi” av snillet Frithiof Nilsson Piraten. Den hade jag gärna sett som film. Men det kommer inte heller till skott - över tid kommer jag att skriva ganska många treatment och synopsis som aldrig realiseras, delvis på grund av varierande kvalité på mitt eget arbete, delvis för att filmbranschen är en gyttjepöl på många sätt, lite som Robert Rauschenbergs Mud Mouse:

[VIDEO: https://www.youtube.com/embed/YrJanM2GGh4]

***


---

## Page 154/276

Privatlivet på ön är ljust och fungerande vid den här tidpunkten, även om vi tvingas ta några fighter med trångsynta skolrepresentanter. Jag och Tove väver en borg av kärlek mot omvärlden. Min extrema rastlöshet (epitetet ”isbjörnen” alluderar inte på min fysiska förmåga att uthärda omänskliga förhållanden utan på mitt ständiga behov av att vanka runt var jag än befinner mig) såväl som mitt mentala högvarv saktar ner dom här åren, en aning, behovet av att bränna ut språket i näst intill extatiska silhuetter avtar, mojnar, jag försöker mer och mer närma mig ett avklarnat förhållande till mina uttryck, att vila i den nakna men exakta formuleringen. 
     Bruno K har på ett, enligt mig, mästerligt sätt tämjt sin poesi till en befriande enkelhet, lyckats hitta en väg där det utskurna och vackra ordet säger tusenfalt mer än det blödande såret, lyckats så mystik och sorg i det till synes vardagliga - det är stor konst: 

***

[UNHANDLED: poem]

***

Jag börjar också odla två hobbies på ön, tämligen väsensskilda. Det ena är hembränning. Jag skaffar en näst intill professionell utrustning, riggar den i källaren, ägnar mig åt minutiös övervakning av den illegala processen , från förbränningen i den stora stålcisternen, genom det höga röret med aktivt kol, fram till dropparna som faller ner i flaskan. Resultatet smaksätter vi med olika ingredienser. Mest utsökt blir plommonbrännvinet, som efter några månaders lagring smakar delikat.
     Källarhyllorna fylls med flaskor.
     Det andra jag ägnar mig åt är ålfiske. Jag köper ett antal ålryssjor och placerar ut dom runt stränderna på ön (det här är långt innan ålen rödlistades). Ryssjorna läggs en bit ut i vattnet, med ett smalt nät som följer botten in till stranden. När ålarna möter nätet följer dom det tills dom simmar in i ryssjan och hamnar i änden av den.
     Fångsten tas om hand på ett ganska makabert sätt (det är inte helt lätt att döda en ål).  En stor grön plasttunna fylls med salt på botten, ålen läggs ner, saltet torkar ut fettlagret runt skinnet och ålen dör (jag och min dotter Molly återger detta i vår ljudbok ”Mörkret oss emellan”). Jag levererar dom döda ålarna till ett rökeri på Kungsholmen, får tillbaka dom och förser umgängeskretsen med rökt ål under några år. Det är då jag får epitetet ”Ålkungen”.
     Ett tips: färsk, rundrökt ål på en skiva danskt rågbröd, lätt kryddat med nymald svartpeppar och en iskall stänkare till det.

***

Carsten och jag försöker utveckla begreppet multimedia,  dvs en form där olika konstarter möts inom en given avantgardistisk ram. Vårt nästa projekt är en föreställning på Folkoperan där vi tar det ett steg till. Den heter ”It´s my party and I cry if I want to” - ursprungligen titeln på en låt av artisten Lesley Gore. 
     Musik, poesi, film, drama, gestaltning. 

[IMAGE: 298.jpg]


---

## Page 155/276

Föreställningen öppnar med en prolog av den heltatuerade kroppspoeten Lars Wellström, endast iförd stringtrosor:

[UNHANDLED: poem]
[MORE]

***

[IMAGE: 193.png] Wellströms julpussel.

Mer ur föreställningen: Stefan Nilsson framför ett eget stycke på piano som heter ”Tribute to Ferlin”. En bit in i musiken stiger spridda körröster upp ur salongen - Leif Strand Kammarkör sitter utplacerade i den stora publiken och fullföljer Stefans pianoverk. 
     Själv framför jag dikten ”rent & rått” - mitt i en fras lämnar jag plötsligt mikrofonen medan min röst fortsätter läsa i högtalarna i exakt samma tonläge. Jag försvinner ut i kulisserna medan den förinspelade dikten klingar ut från en tom scen. 

***


---

## Page 156/276

[UNHANDLED: poem]
[MORE]

***

Föreställningen spelas in och sänds senare på SVT.

***


---

## Page 157/276

Tidig morgon på ön. Jag vaknar i en hängmatta i trädgården, gryningsljuset har väckt mig. Jag lämnar tomten och går längs en ödslig, smal grusväg, bara för att gå. Efter en stund når jag fram till en stor hage. I hagen finns en ensam häst, långt borta vid ett trästaket. Jag stannar. Hästen ser mig. Daggen gnistrar mellan oss, svag solrök stiger över gräset. Jag vet inte hur länge jag står där innan hästen rör sig. Långsamt, mot mig. Några måsar skriker i fjärran. Jag avvaktar. När hästen är nästan framme stannar den. Jag sträcker in en hand över staketet. Hästen tar ett par steg fram. Jag rör försiktigt handen längs det bruna huvudet, den vänstra kinden, känner värmen som går in i handen. En fysisk beröring med ett stort varmblodigt djur. Jag vet inte hur länge vi står där, tysta, jag smekande och hästen stilla, jag vet framförallt inte vad hästen upplever. 
     När jag går tillbaka börjar det regna.
     Och jag minns:

***

[UNHANDLED: poem]

***

Samtidigt har Carsten en utställning på Galleri Engström i Stockholm: ”333/207”. 

[IMAGE: 194.png] Jorum Njetta.

Jag skriver en text till katalogen som handlar om Carstens och min privata resa (så här långt):

”Vad hade vi med oss? Inte mycket ... en skalpell i handen och ett flyglarm på tungan. Du hade dina svarta spindlar, jag hade mitt spräckta timglas ... ditt hjärta var en slagruta, min hjärna var ett rött segel. Vi korsade våra gatlopp, skar blod mot blod och klöv ridån. Ville vi dansa? Kanske ... men det fanns ingen musik. Ville vi bygga ett monument? Knappast ... snarare gå på lina åt två håll samtidigt, att verkligen sväva mellan liv och död.


---

## Page 158/276

[MORE]

***

Samma månad ringer radioproducenten Kjell Dabrowski och frågar om jag vill göra ett sommarpratarprogram. 
     Ljuvliga tanke. 
     En formidabel chans att nå ut till alla instängda. 
     Jag tackar ja. 
     Programmet förinspelas. Jag läser korta, expressiva stycken varvade med enbart manliga rockartister (varför just enbart manliga vet jag inte, lite obegripligt, jag har ett antal kvinnliga artister på min favoritlista vid den här tiden, Janis Joplin och Lucinda Williams till exempel, Emmelou Harris). Just innan vi börjar inspelningen bestämmer jag mig för att prata skånska, genomgående, en dialekt jag behärskar fullt ut. Åtskilliga i mitt närområde fattar inte att det är jag som sommarpratar (när jag träffar författaren Björn Ranelid på Bokens Dag 30 år senare inleder han samtalet med att berömma mig för min utsökta skånska som han hörde i ett radioprogram på 80-talet - snacka om minne!).  
     Gimmick: Jag får producenten att inleda programmet med att spela det klassiska Sommarintrot baklänges (alltid retar det nån). 
     Senare har jag hört att jag har placerats på en lista över sommarpratare som inte bör kontaktas igen. 
     Bit den hand.

***

Det här året skriver jag också ett filmmanus som heter ”Kalabaliken i Bender”. 

[IMAGE: 261.jpeg]


---

## Page 159/276

Idén till historien kommer från Lasse Åberg och producenten Bosse Jonsson. Huvudrollen som Karl XII ska göras av Gösta Ekman, omgiven av bland annat Åberg, Brasse Brännström, Lena Nyman och Sten Ljunggren. Regi: Mats Arehn. Filmen ska spelas in i Ungern. 
     Samtidigt med inspelningen medverkar Gösta i Hasse & Tages revy ”Fröken Fleggmans mustasch” på Göta Lejon. För att hinna få med Gösta tillräckligt antal inspelningsdagar i Ungern beslutar produktionen att hämta honom på Göta Lejon direkt efter en föreställning och flyga honom i ett litet privatjet till Budapest (alla myter om filmvärlden bekräftas). Med på det trånga planet är även jag och Lena Nyman. Vi trakteras med champagne som muntrar upp flygningen. En bit ner i Europa luftar Gösta en fundering:
     - Det är en jävla tur att det är snoppen och inte öronen som är våra könsorgan, tänk dig att gå på stan, se en snygg tjej och plötsligt står öronen rakt ut, illröda.

Filmen blir en rejäl flopp. En kalkon. Orsakerna är flera, själv får jag min beskärda släng av sleven. En kritiker skriver: ”Manuset ryms på baksidan av ett frimärke.”
     Fyndigt.
     Bortsett från just det här specifika fallet: Problemet när kritiker uttalar sig om filmmanus är att dom aldrig har läst dom. Dom utgår oftast ifrån att filmen ser ut som manuset, eller tvärtom. Det är sällan sant. Du kan producera en utomordentligt vacker byggnadsritning - är hantverkarna usla blir det ett ruckel. 
     Men ”Kalabaliken i Bender” har ett dåligt, spretigt manus och är en dålig film, förmodligen resultatet av alltför många kockar med alltför lite kommunikation. 
[UNHANDLED: indent]
Minne av Kalabalikenproduktionen: Jag, Åberg och Bosse Jonsson tillbringar en helg på Grythyttans Värdshus för att diskutera manus. Första kvällen i restaurangen kommer ägaren Carl-Jan Granqvist in och ställer sig på knä vid vårt bord. I den positionen samtalar han en bra stund med Åberg och Jonsson. Jag sneglar då och då ner på mannen vid bordskanten och undrar om han faller på knä inför alla gäster? Det verkar väldigt obekvämt. Så bjuder han med oss ner i vinkällaren. Mörk, suggestiv, fylld med vad jag antar är rariteter. Jag råkar dra ut en väldigt dammig flaska ur ett träfack och ser i ögonvrån Granqvist förskräckta reaktion. Förmodligen har det med dammet att göra, att jag avlägsnar en del damm från flaskkroppen, eller för att jag håller flaskan rakt upp och ner - mystiska saker i botten kan vandra uppåt. När Granqvist har hämtat sig börjar han berätta om ”döda viner”, ett okänt begrepp för mig, viner som har ”gått över sin tid” och dött. Ändå finns det folk som dricker det. Nekrofilpimplare. Jag använder mig senare av informationen i en scen i en Beckfilm, ”Den japanska Shungamålningen”, där Jan Malmsjö talar varmt om ”döda viner”. 

***

Klar med manuset till kalkonen skriver jag en dikt som får bärighet i flera sammanhang framöver. Den heter ”Nyttiga Idioter” och utgår från ett uttryck av den tyske författaren Heinrich Böll: 

***


---

## Page 160/276

[UNHANDLED: poem]

***

Jan-Olof Strandberg framför dikten i SVT påföljande år, själv läser jag den på den stora ANC-galan i Göteborg 1985. Jag framför den också året efter vid en mäktig och sorgsen manifestation på Sergels Torg till minne av Olof Palme. 
     Facklor, gråt, mörker.
[UNHANDLED: indent]
***
[UNHANDLED: indent]
Om vi hade kunnat titta tillbaka på dom här åren när dom faktiskt pågick, lite åt det holistiska hållet, hade vi förmodligen reagerat mycket starkt - dom av oss som inte tror på den ”fria marknaden”. Som tror att det är en semantisk täckmantel för en cynisk form av plundring. Det är nämligen dom här åren som ”marknaden” släpps ut ur sina hålor och får fritt spelrum. När den kollektiva solidariteten börjar rämna och allt ska handla om jaget. Skit i andra och skjut dig själv. Om privatisering. När mer och mer av det gemensamma säljs ut och omtanke ersätts av profit, i den fria konkurrensens heliga slakthus (svallvågorna slår fortfarande in som en makaber tsunami i samhället).
     Till detta återkommer jag.

Och så händer det som inte kunde hända men som händer igen. Ett nytt kärnkraftverk havererar. Tjernobyl. I tillräckligt närområde för att förgifta bär och svamp och djur som äter bär och svamp och tvingar människor att inte äta varken bär eller svamp eller djur som äter bär och svamp.
     Överkomligt, naturligtvis, sett till haveriets påverkan där det faktiskt händer. Där allt raderas från bebolighet för oöverskådlig tid. Allt som blir kvar är en enorm död zon.
     Så hur upprörda blir ”vi”?
     Klädsamt upprörda över bristen på sen information om haveriet.
     Förväntat informativa om skillnaden mellan ”gamla ryska kärnkraftverk” och våra svenska. 
     - Gör inga felaktiga jämförelser, vår säkerhet är hundraprocentig.
     Summarum: Ingen ko på isen.
     Jag har skrivit några texter om kärnkraftverken i Sverige, om riskerna, om effekterna av ett haveri. Det alla, mer eller mindre, är medvetna om. Jag har också skrivit en film om den flagranta bristen på säkerhet runt dom svenska kärnkraftverken. Jag har gjort research på både stängda och aktiva anläggningar, pratat med tekniker och ingenjörer, mött ”rättshaverister” som visat skisser på hur enkelt ett svenskt kärnkraftverk kan intas och utsättas för utpressning och framför allt: Jag har beskrivit vad som händer i realtid när ett svenskt kärnkraftverk i närheten av en storstadsregion drabbas av en härdsmälta. Det som inte kan hända men ändå händer. Som det hände i Tjernobyl.
     Till vad båtnad? 
     Kanske är det som finnen sa som slickade på en uranstav:


---

## Page 161/276

- Lite strålning ska en karl tåla. 
[UNHANDLED: indent]
***
[UNHANDLED: indent]
SVT kontaktar mig och vill att jag skriver en text som ska framföras på årets Guldbaggegala. Återigen ett tillfälle att nå lite längre ut. Jag skriver ett ”kungörande” från Svenska Filminstitutet:

”Filminstitutet har just lyckats övertala ingen mindre än Ingmar Bergman att göra ytterligare en långfilm - en dramadokumentär om Nya Testamentet i modern tappning. 
     Rollen som Jesus anses vikt för Lasse Åberg och Bergman har krävt att få Åsa Bodén som Heliga Maria och Harry Schein som Josef.
     Ullsten, Fälldin och Adelsohn spelar dom tre vise männen, med Jan-Erik Wikström som åsna. Statsminister Olof Palme har tackat ja till rollen som Moses under förutsättning att Sten Andersson får singla ut dom tio budorden från Kaknästornet.
     E4 döps tillfälligt om till Via Dolorosa och Golgata placeras på Arlanda, där Barkaby flygflottilj har lovat att formera ett kors av Viggenplan på himlen under själva korsfästelsen. Jesus flankeras på korset av dom två rövarna Pehr Gyllenhammar och Anders Wall ... osv ...”

Texten stoppas av tv-ledningen, men trycks senare i tidningen Arbetaren.

***

Mot slutet av det här året gör Sergeant Honolulu Double Fucking Five sitt sista framträdande, på Mosebacke Etablissemang. Fullsatt, stökigt och roligt - en musikalisk lustifikation går i graven. 
     R.I.P.
     En förkortning som jag egentligen tycker är fruktansvärt banal, en ansiktskräm för nätlöss. Men okej, som en gest till det förflutna. 
     Strax innan skriver jag en krogshow till Lars Amble. Showen bär hans eget namn och sätts upp på Bacchi Wapen i Gamla Stan. Jag har arbetat med Amble ett antal gånger, i radio- och revysammanhang. Han har en utomordentlig diktion och väjer aldrig för provocerande material. Dessutom är han snabb och rörlig i vindsvåningen och ofta lätt på foten. 
     Vi har roligt ihop.
     Han har också en trevlig fru som har sju små hundar. 
[UNHANDLED: indent]
Fotnot: Det här året, 1982, bildar jag ett bolag. Deadline HB. Det existerar fortfarande, nu som Deadline AB. Namnet förpliktigar. 
     (Tveksam information.)

***

Vissa dagar sitter jag stilla vid mitt spröjsade fönster och tittar ut på ingenting, eller det som är ingenting när man inte har kontakt med omvärlden. Jag kunde ha sett gröna träd och ett staket och ett rullande äpple på marken, men jag ser ingenting. 
     Jag är inte där.
     Andra dagar ligger jag raklång på golvet och lyssnar på ingenting, i stereo: jag försöker höra tystnaden. Det är svårt, ljud ger inte upp så lätt, det tar tid. Så småningom tar det inre bruset över, ett avlägset rymdepos anas, djupt inne i hjärnan. Ligger jag tillräckligt länge kan jag urskilja slingor därinne, stråk av ljusår som drar förbi, ibland mörka mystiska ljud, som från okända oceanbottnar. 
     Det är spännande.
     Men dom flesta dagar både ser och hör jag väldigt tydligt. Det är dom dagarna jag skriver.


---

## Page 162/276

Ibland, i sällsynta fall, skriver jag utan att tänka. Händerna och tangentbordet är bara transportmedel för ett inre flöde som vill fram till det vita arket så snabbt som möjligt. Utan att bromsas av mitt medvetande. Då är det alltid spännande efteråt, att läsa vad det var som for förbi. Ofta är det en text som jag aldrig kunde ha skrivit om jag hade tänkt skriva den. Den är en gåva från mitt undermedvetna.
     En gång hamnade jag i det tillståndet, en eftermiddag på en glasveranda med ett glas kallt, vitt vin intill mig. Plötsligt började jag skriva utan att tänka på vad jag skrev, jag försökte bara hinna med. I en dryg halvtimme skrev jag utan att ha en aning om vad jag skrev, det bara forsade ur mig. 
     Så tog det slut. 
     Jag andades ut, tog en klunk vin och började läsa. Det var en ganska lång text, vindlande, förhöjd, gåtfull och vacker. Jag var upprymd och lycklig när jag hade läst klart.
     Och sparade texten
     Trodde jag.
     Om det var vinet eller min allmänna upphetsning vet jag inte, men texten försvann.
     Den var bara borta.
     Jag försökte alla datatekniska tricks jag kunde utan att hitta den, mer och mer desperat.
     Kontaktade experter, fick hjälp - texten var försvunnen.
     Och är så än idag.
 Kanske, men bara kanske, skrev jag aldrig texten.

***

- Vi vill ha en bild av Fälldin på omslaget, den med plåstret.
     - Carstens?
     - Ja.
     Det är en redaktör på Federativs Förlag som ringer. Dom vill ge ut en bok med mina satiriska texter. En antologi. Den ska täcka dom senaste sju åren och få namnet ”s.k. satir”. På förekommen anledning.

[IMAGE: 196.png]

Jag skriver ett kort förord:

”Gud sjunger ohörd. I december 1976 skrev jag mina första satiriska texter - 4 nya nobelpris, framförda av Gösta Ekman i radions Kabaré Öppen Kanal. Till dags dato är antalet texter 172. Denna bok innehåller ett representativt urval, ägnade att belysa relationen mellan form och innehåll i min speciella satirteknik. Jag har också bifogat en del dokument, för att erinra om de mer spektakulära effekterna av min satirverksamhet ... och för att ge en fingervisning om ´gränserna´.”  

Till exempel chefredaktören Olof Lagercrantz brev till Staffan Heimersson på Aftonbladet, sen denne försvarat mina satirer i tidningen:

”Tillåt mig uttrycka min sympati och respekt. Jag kan inte erinra mig något ögonblick i de senaste fyrtio årens massmediahistoria så svart som det nuvarande. Inte en gång när Hitlers sol stod i zenit var den svenska pressen så lam och eländig som nu. En majoritet applåderar när landets statsminister vill ha domstolshjälp för att kväva ett fritt ord. Det självklara hade varit att begära hans avgång, ty den som inte känner de elementära spelreglerna i demokratin är inte värdig att bekläda en så hög post. Jag är glad att du agerat så kraftigt och klart.”

Ord och inga visor.

***


---

## Page 163/276

Så har Carsten en ny utställning på Galleri Engström. Den heter ”Nofretete”. Galleriet drivs av Göran Engström, en ljuvlig människa, en renässanspilot med äkta smak för det gränslösa, det tidlösa och det nya. Han är den förste som visar David Hockney i Sverige, på 70-talet. Carsten trivs med honom.

[IMAGE: 197.png] Vargens hjärta.

Jag bidrar med en kort text till katalogen: ”When future became history”:

”Han vet att Ni ser. Även den här gången. Han försöker fatta sig kort. Tiden är utmätt. Han ger Er några snabba stänk från den skönhet som är hans. Han vet vad Ni längtar efter, innerst inne. Han lever ensam, genomborrad av ett löfte, i skuggan av det ljus dom blinda kallar klarsyn. Han leker med Er, som alltid. I hans mörka hjärnskål vaggar minnet av en trasig tystnad.

[MORE]

***

Ett par nyhetsartiklar fångar min uppmärksamhet. Dom handlar om hur vackra kvinnor från östländer kontaktar svenska tjänstemän på mellannivå och förleder dom att börja ägna sig åt industrispionage. Via erotiskt umgänge. Kontakterna tas på olika mässor runt om i Europa. 
     Upplägget kittlar mig. Jag får en idé till en filmhistoria som jag döper till ”Fallet Landell”. Den handlar om den okomplicerade systemutvecklaren Johan Landell. Han besöker datamässan ”Analytics” i Munchen och fascineras av en dator som används vid balettakademin i Chicago för att mäta ballerinornas stressnivå. På Trelleborgsfärjan hem kontaktas han av Anna, en attraktiv kvinna med lätt brytning. Hon presenterar sig som italiensk kulturjournalist på väg till Sverige för ett reportage. Erotisk laddning uppstår. 
     Summa summarum: Det slutar inte bra för Landell. Han förförs, luras till spionage och mister fotfästet totalt. Till slut lägger han två stora dunkar bensin i bakluckan och kör rakt in i en bergvägg.
     Produktionsbolaget Omega Film tänder på mitt treatment och jag skriver ett färdigt manus. 
     Det är fortfarande oinspelat (och totalt inaktuellt).
     Plums igen. 

***


---

## Page 164/276

Nytt märkligt projekt: Radioproducenten Kjell Dabrowski sammanför mig med charmören och ... charlatanen, höll jag på att säga, men det är orättvist ... Gunnar Hellström. En på sin tid mycket välkänd och erkänd skådespelare, med en aura av bedagad Hollywoodparfym runt sig. Anledningen är sångerskan Agnetha Fältskog i ABBA. Det ska göras ett tv-program med henne, en 50-minuters show som går under arbetsnamnet ”Nun of your business”. Jag ska skriva texter, Hellström ska regissera, Fältskog ska agera. Konstellationen av människor fascinerar mig. 
     Vi träffar Fältskog på en välvald och mörk restaurang, pratar lite löst, hon är mycket sympatisk, vacker och avspänd. Efter det åker jag och Dabrowski till Hellströms sommarhus på Torö - en ö som har sin egen skvallernivå. 
     Hellströms sommarhus var en tid ett häng för Greta Garbo och andra ur den tidens kulturliv, senare blev det granne till ett annat och ännu mer spektakulärt hus, den danske resebaronen Simon Spies rymdskepp (från källarplanet byggde han en räls ner till vattnet, så han kunde fraktas rakt ner i badet utan knotiga mellansteg). När han dog blev hans stenrika änka Jannie kvar i huset. Vilket inte undgick grannen och charmören Hellström, som inledde en relation med henne.  
     Kul syn: Jannie och Gunnar i den lilla rälsbussen på väg ner i det iskalla havet, i baddräkter, djupt förälskade.
     Facit: Programmet produceras aldrig.
[UNHANDLED: indent]
Det gör inte heller nästa projekt, tyvärr: ”Truth Kills Everybody”.   
     Multimediagruppen Gateway skriver tillsammans ett treatment till en tv-film som ska handla om våra aktioner och föreställningar, interfolierade med nytt material. Vi har valt titeln från Carstens och mitt arbete med Ted Hughes epos ”Crow”. Vi vill helt enkelt visa multimediaformen i tv-format. Vårt treatment är rikt illustrerat och hyfsat dramatiskt (jag har börjat lära mig en del om treatment: fånga, binda, chocka). Det inleds med:

***

[UNHANDLED: poem]

***

Ett citat från den amerikanske poeten Kenneth Patchen (han tog livet av sig och lämnade en handskriven lapp på köksbordet till sin fru: ”va rörigt det blev”).
     Vårt treatment är ingenting som fäster hos några tv-producenter (det dröjer till 1990 innan vi får genomföra idén i SVT, då i 8 halvtimmesprogram under namnet ”Sista Skriket”).  

***

Resten av året skriver jag mängder av texter: dikter, jubileumskantater, programförslag, sketcher, artiklar, satirer, sångtexter (för kalenderbitaren finns allt ”extramaterial” redovisat under APPENDIX).
[UNHANDLED: indent]


---

## Page 165/276

Klargörande 2: Jan Myrdal beskriver sig själv som ”brödskrivare” (ett mer sympatiskt ord än det fisförnäma ”skriftställare”) . Jag tycker mycket om det uttrycket. Min tolkning är en författare som skriver för ”bröd”. För att överleva på sina ord. For better or for worse. Jag har överlevt. Allt jag har ätit, druckit, klätt mig i, bott i, konsumerat, skänkt bort, är resultatet av det mina två händer har förvandlat till ord (som ett slags redskap för hjärnan). 
     Jag ärvde 40.000 kronor av mina föräldrar. 
     Bortsett från nattaxi, hamnarbete och ett försvinnande kort lärarvikariat har allt mitt ”bröd” emanerat ur mitt konstnärliga arbete (jo, jag frilansade som copywriter några år i mitten på 60-talet, mest för att få fri tillgång till sardinburkar). Det har inneburit en konstant flytande tillvaro, utan möjlighet att planera längre än den senaste ersättningen, med ständiga besök av Kronofogdemyndigheten i jakt på nåt att utmäta. Och en tärande ekonomisk oro för framtiden, speciellt med familj och barn, många mörka nätter med isbjörnsvandrande. Talangen att ”bita den hand som föder dig” har inte underlättat. 
     Jag har dessutom en förkärlek för att omedelbart omsätta det jag genererar, ordet ”spara” hann aldrig in i mitt medvetande. 
     Drömmen om att bli ekonomiskt oberoende? 
     Har aldrig funnits där, inte i den bemärkelsen, de flesta genuina författare och konstnärer har lite andra drömmar. Men att bli ekonomiskt oberoende inom ramen för sitt samvete har sin lockelse. Över tid har många ”hjältar” blivit det. Kanske inte som en effekt av förslappad integritet utan mer som en obönhörlig följd av ”framgång”.
     Och begåvning. 

***

Det är sent om natten, mörker utanför, jag har Ulf Lundell i hörlurarna, ”Kär och Galen”. Jag har alltid musik på full volym när jag skriver, ett lite speciellt sätt att fokusera (idag behöver jag total tystnad). Jag hugger tag i Lundells strofer, låter dom skölja in, befrukta, skjuta iväg mig åt mitt håll (jag respekterar Lundell väldigt mycket för hans förmåga att hålla fast vid sitt uppsåt, många tenderar att tappa det halvvägs in i camemberten). Just ikväll har jag fått tag i en bunt thaisticks, god flykt, det är första gången på mycket länge. Jag brottas med ”Legenden om Baronessan Borelli”. Jag har en enorm samling texter, korta stycken, granatsplitter ur hjärnan, nerslag i det förflutna, ansikten i vattenpölar, röster, tvång, jag vet inte hur jag ska få ihop det till en fungerande berättelse. En roman. Jag vill inte ha en början och ett slut och en hängmatta i mitten. 

”Jag är mycket trygg. Rummet ljusnar, barnet i bortre hörnet vaknar, vänder sig och somnar om. Tredje gången lyfter jag barnet, tar det försiktigt i famnen, stryker lite fukt från ögonlocken, trycker den lilla utslängda kroppen mot mina försvunna behov och börjar tala. Långsamt, enkelt, utan större innebörd ... om en död man hittar en tom sten och gömmer sitt skrik i stenen, om ett litet barn hittar stenen på en strand, lyfter den i handen, mycket varsamt, som ett fågelägg, och plötsligt slungar stenen över vattenytan, ljudlöst, för att inte skrämma vågorna, först då ska skriket tystna, först då ska en död man nå sitt barn, först då ska han förklara: ”När ingenting finns att berätta finns ingenting. Då har inte ens du och jag varann, då är till och med du och jag främlingar.” Jag slutar tala och tittar ner, barnet i min famn har somnat om, med ett okänt djur i munnen.” 

Jag är besatt av ord, av orden i sig, das Wort an sich, oavsett vad dom betyder, vad dom har för mening. ”Genomsprungen, fylld av förlåtelse, närskott, återflykt, inuti den vita sorgen.” Orden klöser mig i ansiktet, lockar in mig i en ogenomtränglig djungel, får mig att gå vilse i min egen hjärna. 
     Jag vet inte vad jag vill åt.
     Dessutom måste jag ha en ingång.


---

## Page 166/276

Jag vet hur jag själv fungerar när jag ska läsa en ny bok: första sidan, ofta bara första meningen - vrider det inte till då orkar jag inte fortsätta (naturligtvis ett idiotiskt sätt att förhålla sig till litteratur, men jag får pungsvett när en bok inleds med två sidors uppräkning av alla inblandades namn och yrken, ibland följt av kartor!). Jag vill slukas direkt, vilket gör att jag sällan har fullföljt dom böcker som jag kunde ha haft nytta av, rent litterärt. 
     Men många författare har gått mig till mötes på min hang-up, dragit in mig och pulvriserat min comfort-zone. Anthony Burgess inledning på ”Jordiska Makter” är ett klassiskt exempel på hur det kan se ut när jag hookas (jag minns fortfarande hur jag ligger i sängen på ön och slår upp boken):

”Det var på eftermiddagen av min åttioförsta födelsedag och jag låg i sängen med min manliga konkubin när Ali förkunnade att ärkebiskopen hade kommit för att träffa mig.”

Svårt att inte läsa vidare.
     Eller Albert Camus i ”Främlingen”:

”Idag dog mamma. Eller kanske igår, jag vet inte. ”

Suveränt. Eller Graham Greene i Brighton Rock:

”Innan Hale hade varit tre timmar i Brighton förstod han att de tänkte mörda honom.” 

Ingången handlar alltid om graden av gåta (Greene), eller komplexiteten i situationen (Burgess), eller ren och skär likgiltighet (Camus).
 Men det är nåt åt det hållet jag vill åt. 
     Jag lider dessutom av den för författare tämligen vanliga åkomman att anslaget måste sitta, anklangen. Är inte ingången där låser det sig lätt. Jag antar att det är som att komponera, det är svårt att börja några takter in. Tonen måste vara där. ”Det var en mörk och stormig natt.” Skitbra inledning, egentligen. På min förstasida står det än så länge så här:

”Han var en oansenlig man med två stora hundar.”

Sen är det vitt och blankt.
     Och tyst.


[IMAGE: 283.png] Mitt i meningslösheten passerar ett spjut av tid.

Vilket påminner mig om min favoritdystopiker, vännen och tecknaren Gunnar Lundqvist. Så här kul har hans alter ego Klas Katt det:

[IMAGE: 251.png]

***

Jag släpper mitt romanprojekt och träder ut i världen igen.
     Carsten och jag är fascinerade av kroppspoeten Lars Wellström, av hans mycket märkliga livshistoria. Tillsammans med filmaren Elisabeth Wennberg skriver vi ett programförslag till SVT med titeln ”Du får hela min kropp”. Vi vill göra en dokumentärfilm om och med Wellström. Förslaget börjar så här:


---

## Page 167/276

”Det är påskafton 1970. Lars Wellström är 42 år, han är ättling till Karl XIII, skriver poesi och försörjer sig som socialassistent. Han kliver in genom en port i Aspudden. Porten leder till tatueraren Doc Forests ateljé - inklämd mellan en tobaksaffär och en konsumbutik. Lars har aldrig tidigare träffat tatueraren. Han skakar hand med Doc Forest och säger:
     - Du får hela min kropp.
     Det är upptakten till ett mycket märkligt människoöde. Doc Forest påbörjar ett konstnärligt arbete utan motstycke i världen. Under 13 år täcker han den överlämnade kroppen med en serie unika gamla japanska motiv. Lars blir den enda människan i världen med en hel kroppstatuering utförd av samma tatuerare.
     Dom blir också ett par. 
     På en fråga från en reporter om hur det känns att gå på en överfull badstrand svarar Wellström:
     - Som en Rolls-Royce bland tusen folkvagnar.

[IMAGE: 198.png]

I sitt testamente har han donerat sin hud till ett museum i Holland. Huden har också efterfrågats av intendenten för Tatueringsmuséet i Japan.”

Filmen kommer aldrig till stånd.

Själv arbetar jag vidare och skriver två satiriska kabaréer. Den ena tillsammans med ett par andra författare, ”Ju mer vi är tillsammans”, för Norrbottensteatern. 
     Den andra skriver jag tillsammans med Carsten. Den heter ”Snusk och fusk i korvfabriken - en komedi om Folkhemmet”. Den sätts upp på Backateatern i Göteborg av Sten Ljunggren. Föreställningen inleds med ett framträdande av ”Doktor Staten” och hans ”No Brain Today Orchestra” med ”Lobotomikören”. Textens tema är ”Skapade Gud Förgäves?”. 
     Parallellt färdigställer jag manuset till min andra Jönsson-film: ”Jönssonligan får guldfeber”. Det sker i samarbete med Gösta Ekman, fortfarande i viss utsträckning på en dansk förlaga.

[IMAGE: 254.jpg]

Mest spektakulärt i filmen är scenen när Gösta/Sickan hänger i visarna på den enorma guldklockan på Stadshustornets ena sida. Många turister har blivit rejält förvirrade och besvikna när dom konstaterat att det inte finns nån klocka på Stadshuset (scenen spelades in i en stor ateljé i Köpenhamn och printades in på Stadshuset).
     I samband med den här inspelningen börjar jag diskutera en helt annan sorts film med Gösta och Mats Arehn. En slags absurd mordhistoria, delvis byggd på svart humor, delvis på en madröm som Arehn haft. Jag sätter mig ner och skriver ett förstamanus. Arehn lyckas få finansiering och filmen spelas in med Gösta och Sten Ljunggren i dom bärande rollerna (den innehåller också ett kvinnligt lik och mig själv som polis i en biroll). Filmen heter ”Dödspolare”. 

[IMAGE: 199.png]

Intrigen är enkel. Två killar vaknar upp, otroligt bakfulla, i soffan ligger en död kvinna. Ingen av männen kommer ihåg vad som har hänt på natten. Ringa polisen? Då blir det ingen film, som Hitchcock alltid påpekade. Så hur ska dom lösa situationen? 
     Delvis dråplikt, kan jag avslöja.
     Filmen spelas in på plats i en lägenhet på Östermalm. Jag är där så ofta jag hinner, mest nyfiken på Gösta och Sten. Två personer som jag har samarbetat med mycket, båda påtagligt intellektuella, båda med respekt för varandra. 
     Och så olika!


---

## Page 168/276

Den korte, kvicke Gösta och den långe, tunge Sten. Ett klassiskt motsatspar i film. Deras samarbete fungerar utmärkt, lyhört ledsagade av Arehn. Nyckeln ligger i deras känsla för humor, för undertext, deras timing.  
     Filmen beskrivs så här: 

”Dödspolare är på flera plan ett experiment. Den produceras för en extremt låg budget, ca 1/3 av en normal långfilm. Den arbetar med ett miniteam, 25 dagars inspelning, få skådespelare och koncentrerade miljöer. I dagens filmklimat, med konstnärlig stagnation, ekonomisk kris och allmän produktionsångest är Dödspolare ett försök att visa på nya vägar.”

***
[UNHANDLED: indent]
Själv viker jag över till lättare brödmark igen och skriver ett entimmes underhållningsprogram till sångerskan Anna-Lotta Larsson (hon visar sig vara en fulländad komedienne). Det sänds i SVT och blir kanalens Montreauxbidrag. Själv får jag en nära och varm kontakt med Anna-Lotta - över tid kommer jag att skriva många sångtexter till henne (hon är fenomenal på att kula, en uråldrig vildsint lockropsteknik som kan få upp vem som helst ur rullstolen). 

Samtidigt har Carsten en separatutställning på Galleri Engström som han kallar ”SHOWDOWN”. För en gångs skull skriver jag ingen text till hans katalog, istället väljer han ett citat av den franske symbolisten Marcel Schwob:

***

[UNHANDLED: poem]

***

Klockan är förmiddag, vi har rivit ett antal tegelpannor på huset, samlat dom i svarta plastsäckar och beställt en container. Jag lyfter säckarna, ganska tunga, vrider mig och kastar dom över kanten på containern. Det borde jag inte ha gjort. Smärtorna i ryggslutet kommer krypande kort efteråt. Jag tvingas ligga i kökssoffan med en pall under smalbenen för att dra ut ryggraden en aning och dämpa huggen.
     Ingen höjdarställning.
     Det blir sjukhus och en läkare som snabbt konstaterar att det rör sig om ett akut diskbråck - ”gummikudden” mellan två kotor har spruckit och runnit ut.
     Omedelbar operation.

Minne före operationen: Jag är mycket munter och talför på båren i hissen upp till operationsrummet, livet känns lätt och upprymt. Sköterskan är vänligt leende. Hon är förmodligen van vid morfinstinna patienter.


---

## Page 169/276

Minne efter operationen: En säng i ett rum med tre andra patienter. Ingen kontakt. Mats Arehn kommer upp med en liten tv som kan placeras på bröstet. Mycket vänligt. Då och då kommer det in en klunga läkare och läkarkandidater och unga sköterskor, ställer sig vid min fotända och pratar om saker jag inte förstår med en vokabulär som jag inte kan tolka.
     Men det bör ju handla om mig, eller mitt diskbråck.
     En gång, när dom har lämnat rummet, sätter sig mannen i sängen mittemot upp och hostar till. Jag tittar på honom, han tittar på mig. Jag antar att han vill ha kontakt. 
     - Diskbråck? säger han med en mörk, mjuk röst.
     - Ja. Men det är fixat nu. Du då?
     Mannen sjunker tillbaka mot kuddarna. Jag avvaktar. Lite mer måste det väl komma? Det gör det, efter en stund.
     - Jag hade en hund en gång, sen sköt jag den, börjar han. Den var sjuk, den led och hade ont så jag tog livet av den. Nu ligger jag själv här.
    Tyst.     
    Och? ... tänker jag.
    Men det kommer inte mer. 
     Jag skrivs ut en dag senare, mannen i sängen mittemot har körts iväg på natten. Jag frågar en sköterska vad det var för fel på honom. Det vill hon inte uppge.     

Parentes: Jag har aldrig haft problem med att söka läkarhjälp eller befinna mig på sjukhus. Miljön gör mig inte obekväm eller deprimerad (möjligen med undantag för Radiumhemmet). Är jag på sjukhus är det för att jag behöver hjälp och kan få det. Nästan utan undantag har jag bemötts korrekt och inkännande. Jag har den största respekt för svensk sjukvård (den har inte minskat under coronakrisen).     

***

Ryggen rätar på sig, smärtorna försvinner och Mikael Wiehe ringer. Stora delar av den svenska musikeliten ska göra en stödgala för Sydafrika. För ANC (African National Congress) - mot apartheid. Två konserter i Scandinavium i Göteborg. Han frågar om jag vill medverka och framföra min dikt ”Nyttiga Idioter”. Det vill jag och gör jag:


[VIDEO: https://www.youtube.com/embed/OsoPVJZD3V0]

Så här beskriver artisterna bakgrunden till konserterna:

”Vi känner en stark avsky inför rasismen, som dömer människor till andra eller tredje klassens medborgarskap i deras eget land på grund av hudfärg. Vi känner en vrede inför de metoder som regimen i Sydafrika använder för att upprätthålla apartheidsystemet. Vi vill inte stillatigande bevittna ur sydafrikansk polis och militär med hundar, batonger och piskor sätts in mot motståndare till det rasistiska systemet. Vi kan inte ställa oss vid sidan, när oskyldiga män, kvinnor och barn deporteras, arresteras, torteras och dödas när de kräver sina självklara mänskliga och medborgerliga rättigheter.”

En av bedrifterna med galan är att sammanföra totalt diametrala musikprofiler. Mainstream med progg. Thomas Ledin med Thåström och Imperiet. En annan är att få ihop tio miljoner i stöd till ANC. Av dessa skjuter regeringen (Palme) till fem i samband med galan. Konserterna ses av 24.000 människor. En dubbel-lp från evenemanget släpps lite senare.  
     Sorg i flashback: Palme är personligen på galan, umgås med oss artister, glöder för ANC - fyra månader senare mördas han.


---

## Page 170/276

Feedback 1: Jag är i Kapstaden 2005 i samband med inspelningen av ”Kocken”. Jag vill se Nelson Mandelas cell på Robben Island. Han satt där i 18 år. Cellen är deprimerande, som jag antar att alla celler är. Upplevelsen tillför inte så mycket. På väg därifrån, i den fullsatta bussen, säger den svarta guiden plötsligt:
     - Jag vet att vi har ett par personer med här från Sverige (det är jag och Kjelle Bergqvist), och jag vill passa på att tacka för det stöd vi fick från er under dom hårda åren. Det betydde mycket. Vi hade alltid Sverige bakom oss. Tack.
     Det berör mig.
     Och river upp såren från Sveavägen igen. 
     Mollstämda pukor.

***

Gösta har länge gått och ruvat på en långfilm. På att ta steget ut och regissera en egen film. Hans pappa Hasse Ekman har ägnat hela livet åt det, framgångsrikt, hans bror Mikael likaså. Gösta är sugen på att försöka. ”Jag vill ha det gjort.” Han har fyllt ett antal anteckningsböcker (dock inte bruna) med idéer och tankar. Nu känner han att det är dags. Vi börjar prata. På telefon, först, Gösta bor kvar på Mallorca. Det slutar med en resa ner för min del. 
     Inte helt ovilligt. 
     Väl där börjar vi, som jag nämnt tidigare, promenera och prata och vice versa. I bergen, med glödande sol och fallande får (jag missuppfattar skyltar på vägen som varnar för fallande stenar, det ser ut som små får med ben). Jag bor själv i den uråldriga byn Fornalutx, Gösta bor i en så kallad ”finca” på en bergssluttning strax intill med sin kvinna Pia. Hon är lite fjär och inte så involverad i verkligheten. 
     Solsting 1: Efter en av Göstas och mina oändliga promenader vaknar jag mitt i natten, huvudet är på väg att sprängas, jag kräks, ligger på kalla klinkers ganska länge tills jag inser vad det handlar om: solsting. Hjärnan har värmts upp som en dallrande aladåb och slagit ut kroppens termostater. Inte kul, men fullt överkomligt (om man skippar tanken på den halvkokande hjärnsubstansen).
     Solsting 2: Jag och min son Nick gör en båttur på Nilen. Vi avslutar den med en kamelritt vid pyramiderna, en ritt som är mycket nära att mosa mina pungkulor och göra mig steril. Barbacka kamelritt avrådes. Vi tar oss vidare till Konungarnas Dal. Fantastiska gravar och 40 grader i solen. Jag släcker törsten med ett antal cocacola utan att veta att det är drivande, torkar ut. Tillbaka på hotellrummet segnar jag ner på golvet. Nick får tag i en läkare på telefon som reagerar akut:
     - Klä av din pappa och få upp honom på sängen! Ta alla lakan du kan komma över och blöt dom i kallt vatten, svep in din pappas kropp i lakanen från huvudet till fötterna, jag kommer direkt!
     Nick gör som han blir tillsagd och en stund senare ligger det en vit, blöt mumie i hotellsängen (inte så långt från mycket äldre mumier). Läkaren kommer och kör in en två meter lång hästspruta i rumpköttet. På kvällen är jag på benen.

Åter till Mallorca: Skådespelerskan Lena Nyman gör ett kort besök hos oss i Fornalutx, det är tänkt att hon ska spela en av rollerna i filmen. Hon är cool och inte så intresserad av sol. Jag tycker mycket om henne, vi har delvis samma dialektiska ursprung, trakterna runt Björns Trädgård på Söder. Vår kontakt är enkel och rak och när jag sex år senare ber henne ingå i redaktionen för ett avantgardistiskt tv-program, ”Sista Skriket”, ställer hon upp direkt. Så här gestaltar hon en text jag skriver till henne:

[VIDEO: https://www.youtube.com/embed/1HbH_hpwGi4]


---

## Page 171/276

Proceduren runt manuset blir som den brukar med Gösta och mig. Dagen ägnas åt prat (och för min del memorering), kvällarna och nätterna åt att fästa ner och redigera allt som har sagts (och umgås med Lena). Jag bor i ett mycket vackert litet rum, eller det är väl två i lägenheten, men det jag sitter i är vitkalkat, ett par väggar är strösslade med små ikoner, förmodligen föreställande religiösa mysterier, utsikt genom ett blåramat fönster mot en stenbelagd gångväg, vackra blomkrukor.
     Och en bra skrivmaskin.
     Och gott vitt vin. 
[UNHANDLED: indent]
Minne från Mallorca: Dagen efter jag har anlänt föreslår Gösta att vi gör en biltur upp i bergen, han vill visa ett vackert gammalt kloster. Vi åker dit och går in (klostret är öppet för allmänheten vissa tidpunkter). Stora tomma salar, här och där skymtar en diskret munk. Vi kommer in ett fönsterlöst rum som domineras av en väldig skänk i mörk ek, full med små lådor. Gösta blir nyfiken och går fram.
     - Det finns säkert små lönnfack i en sån här ...
     Jag tittar runt, vi är ensamma i rummet. Gösta börjar dra ut ett par små lådor. Jag ställer mig intill och drar ut ett par själv. Alla är tomma utom en. I den ligger det en liten vit lapp. Jag tittar på Gösta, han rycker på axlarna. Jag tar upp lappen och vänder på den. På baksidan står det: ”ROLF BÖRJLIND”. Det tar några sekunder, ganska många, innan jag får ihop det. Gösta har varit här nån gång tidigare, han vet att jag ska komma på besök, han har lagt lappen i lådan och ”styrt” mig dit. 

Gösta har titeln på sin film klar från början: ”Morrhår & Ärtor”. Uttrycket får sin förklaring i filmen. En liten pojke hatar sin skolvaktmästare. Huvudpersonen Håna (Gösta) ger honom ett tips. 
     - Du klipper av morrhåren på en katt, sticker in dom i gröna ärtor, klipper av ändarna och bjuder på ärtsoppa. Dom små morrhåren går genom magen, ut i blodet och rakt upp hjärtat, som en propp, sen dör man. Pang!

[IMAGE: 201.png] Logotype.

När vi är klara med manuset lämnar Gösta det till Tage Danielsson. Den person han har mest respekt för i det här sammanhanget. Tage läser och Gösta är påtagligt nervös inför hans reaktion. Den blir bra. Han tycker mycket om manuset. Lite långt, det är den enda invändningen. Gösta är glad och lättad. 
     Nu är det bara inspelningen kvar.
     Eftersom Gösta själv spelar med i dom allra flesta scenerna vill han att jag ska agera regiassistent, vara hans öga utanför kameran. En ny roll, men absolut.
     Det blir en minnesvärd upplevelse.
     Bland annat blir jag fullt på det klara med varför regissörer undviker djur. Vi ska ha med en hund i filmen, Tiffin, en liten sort. Vi har två, för säkerhets skull. Tagningarna med hunden blir ett litet helvete, helt enkelt för att hundar (i det fall dom inte är drogade) är tämligen ointresserade av regi. Det tär ordentligt på inspelningsteamet.
     Plågsamt minne från inspelningen: En central scen i filmen handlar om Hånas (Göstas)  uppgörelse med sin mamma (Margaretha Krook). I den laddade scenen har Krook en lång, smärtsam utläggning om sig själv, som ska sluta med att hon bryter ihop i tårar. Inspelningen börjar. Krook har laddat och levererar. Det är andlöst tyst i rummet. Alla är tagna av hennes magnifika inlevelse. När hon närmar sig tårarna hörs plötsligt: 
     - Filmen är slut.
     Det är fotografen som har upptäckt att rullen i kameran är slut. Krook fattar först inte vad som händer, hon är kvar inne i rollen, Gösta tror inte sina öron. Alla som kan slinker snabbt ut ur rummet. Det tar en lång stund innan Krook kommer ur chocken, inte så glad.


---

## Page 172/276

Ändå: Det är ett misstag, sånt händer, men det är första gången jag är med om det och jag glömmer det aldrig.

Fruktbart minne från ”Morrhår & Ärtor”: Gösta vill att Lena Nyman ska ta en whisky med honom i en tågkupé. 
     - Man kanske kan få lite sponsring på det? säger han.
     Sagt och gjort. Gösta kontaktar en whiskyimportör, gör en deal som renderar oss ett antal gratis kartonger Jameson och ser sen till att flaskan i tågkupén hamnar med etiketten mot kameran. Tidig produktplacering. 

[IMAGE: 200.png]

När inspelningen är klar har vi slutfest under äppelträden i Toves och min trädgård på Skarpö. Uppsluppet. Mitt i maten klingar Kent Andersson i sitt glas, reser sig och deklamerar en limerick han suttit och plitat ihop:

***

[UNHANDLED: poem]

***

Privat brottas jag fortfarande varenda ledig natt med mitt romanprojekt. I ett försök att komma vidare döper jag om det från ”Legenden om Baronessan Borelli” till ”Xipe Totec - den flådde guden” (minne från Mexico). Han var dödens och återfödelsens gudom i aztekernas mytologi. Det hjälper inte mycket, så jag går tillbaka till den gamla titeln och sjunker ner i textmassan igen:

***


---

## Page 173/276

[UNHANDLED: poem]

***

Jag kommer inte vidare.
     Eller det gör jag, baxar ett berg av texter mot en imaginär ättestupa, där jag ska se svindlande uttryck blandas med slocknade åldringar och förlupna renar och allt ska störta över kanten med samma brusande glädje som när man klipper av ett pärlhalsband. 
     Vi får se.

För att skaka av mig romanmonstret skriver jag fyra sångtexter till Anna-Lotta Larssons lp ”Natt efter Natt”  och en till Mats Ronanders lp ”Tokig”.

[IMAGE: 512.jpg]
[IMAGE: 513.png]

***

Off the record: Jag får en förfrågan från Limabrall, ett produktionsbolag som drivs av Lill Lindfors, Magnus Härenstam, Brasse Brännström och teaterproducenten Aller Johansson. Lars Amble ska sätta upp en musikal på teater Maxim i Stockholm. Han har föreslagit att jag ska skriva den. 
     Musikal? 
     Jag är mitt inne i ett långfilmsmanus för SF och en tv-serie för SVT. Jag träffar Amble och förklarar situationen: 
     - Att skriva en storskalig musikal lockar mig, det är obruten skrivmark, men jag har åtaganden där uppdragsgivarna kan ta anstöt om jag engagerar mig i fler projekt. 
     - Pseudonym, säger Amble (som sagt, alltid lätt på foten).
     Och så blir det. 
     I samarbete med Tove skriver jag musikalen ”Skål”. Sketcher och sånger. Den har premiär på Maxim och går för fulla salonger hela hösten. Författare till föreställningen är ”Lars Amble, Magnus Härenstam & Brasse Brännström”. De båda senare är mycket obekväma med den lösningen, men accepterar. 

***


---

## Page 174/276

När jag är klar med ”Skål” ägnar jag lite tid åt ett hjärteprojekt. Jag har ett antal pärmar i arbetsrummet fyllda med uppslag till texter, filmer, böcker osv. I en av dom har jag sparat ett par artiklar från en kubansk tidning som handlar om dom sista dagarna innan diktatorn Batista flydde och Castro kom. Med utgångspunkt från artiklarna har jag börjat skriva en kärlekshistoria som utspelar sig dom dygnen, just innan en korrumperad makt faller, allt är i upplösning, en ny tid är på väg, drömmar, oro och våld. Jag har döpt den till ”From dusk till dawn”. 
     Av nån anledning fullföljer jag aldrig historien. 
[UNHANDLED: indent]
Istället dyker Jönssonligan upp igen. Nummer tre (för min del). Den här gången skriver Gösta och jag en originalhistoria, ihop med Mikael Ekman, dom tidigare har delvis byggt på danska förlagor. Vi döper den helt enkelt till ”Jönssonligan dyker upp igen.” Konceptet är intakt. Snillet i mitten, omgiven av två burleska hantlangare och en bedårande kvinna som sidekick: Doris, kongenialt gestaltad av Birgitta Andersson.
     Fortfarande är det en rolig kvartett att skriva om.
     Fortfarande är figurerna älskade.

[IMAGE: 255.png]

***

Vid det här stadiet i en kriminalroman, efter drygt två tredjedelar av boken, brukar man lägga in ett mord för att trissa upp framåtrörelsen. Det här mordet sker på öppen gata:

”Klockan är strax efter elva på kvällen. Det är fem minusgrader ute. Folk huttrar sig fram längs husfasaderna, alla vill in i värmen. Offret, en man, är på väg hem från en bioföreställning. Han har hustrun vid sin sida och har ingen aning om att han ska vara död om drygt tio minuter. Ingen hör vad paret viskar till varandra. Neonljusen från en skyltreklam slår blågröna strimmor över snön på trottoaren, en avlägsen biltuta hörs, musik från en krog tränger ut, en berusad man korsar gatan med en varmkorv i handen. Inne på kyrkogården sneddar en prostituerad mellan två gravstenar av svart diabas, en korp landar i en hängränna sex våningar upp i Skandiahuset, tre våningar ner släcks en kontorslampa. Offret passerar en mörk port och närmar sig dödsögonblicket, vinden drar kyla genom hans kläder, hustrun huttrar till, de går tätt intill varandra. 
     Strax bakom paret går gärningsmannen. 
     Han har inte så långt fram, hans rörelser är målmedvetna och tysta. Det är vinter och vind och sporadisk biltrafik, ingen hör hans steg. Nu är han ikapp. Han höjer vapnet, klockan är 23.21.30, knappt en decimeter från offrets kropp avlossar han två skott. Det första går rakt in i offrets rygg, högt upp, det andra snuddar ena skuldran och träffar offrets hustru. Offret faller, hustrun skriker och gärningsmannen försvinner in på en trång, mörk gata ... för alltid.
     00.06 dödförklaras offret på Sabbatsberg.”

Sann kliché: Du vet exakt var du befann dig när Kennedy och Palme mördades och när World Trade Center rasade ihop, om du är tillräckligt gammal (kanske också när Buddy Holly dog i en flygplanskrasch 1959, om du är riktigt gammal). Jag vet exakt var jag befann mig vid alla fyra tillfällena. Inomhus. Ett besked kom via radio, tre via tv. 
     Mordet på Palme är tveklöst det som tar längst tid att processa när det händer, mentalt. Sanningen är iskall, han är död, men mördad? På Sveavägen? Det är, som jag nämnt, bara fyra månader sen han satt med oss artister i Göteborg och var djupt engagerad i stödet till ANC. Nu ligger han skjuten på Sabbatsberg?


---

## Page 175/276

Han är naturligtvis ingen närstående, ingen jag har en personlig relation till. Men han är en symbol, på gott och ont. En röst som jag alltid har älskat att höra. Sättet att formulera sig, brutaliteten när det ville sig, modet, hans retoriska briljans, hettan. Otto, min pappa, stängde alltid av tv-n när Palme kom i bild. Han avskydde honom, antagligen för samma saker som jag uppskattade. Nånstans i botten tror jag det låg i Palmes engagemang, hans förmåga att verbalt gestalta orättvisor och lidanden som om han verkligen var personligt berörd. 
     Han var en lysande agitator. 
     Andra sidan av myntet: Han var helgjuten socialdemokrat, med allt vad det innebär av maktbegär och skygglappar. Han agerade som ett svin både i IB-affären och Geijerträsket. Till exempel.
     Men nu är han mördad. 
     Det är svårt att ta in.     
[UNHANDLED: indent]
Fackeltåget på Sergels Torg hjälper till att härbärgera det som hänt, emotionellt. När jag läser min dikt i mörkret, ser ut över alla eldarna, upplever den totala tystnaden, den sorgens kollektiva tystnad som bara ett trauma på den här nivån kan åstadkomma, blir jag en del av nåt större. Jag har aldrig riktigt upplevt det tidigare.  
     Samma sak när Fryshuset ordnar en minneskonsert för Olof Palme. Janne Schaffer, J-son Lind, Wiehe, Afzelius. Jag framför ”Nyttiga Idioter” igen. Stark och stämningsfull konsert. 
     Efteråt tänker jag: Vad handlar det här om? Egentligen? Chocken över mordet? Ett sätt att bearbeta individuell ångest? Att använda musiken för att sörja? Ett gig?
     Jag vet inte. 
     Jag blir ombedd några fler gånger att framträda och läsa texter i relation till mordet på Palme och tackar nej. Var går gränsen för vad man utnyttjar för vilka syften?
     Jag vet inte.

Minne från mordet på Palme: Jag står uppe på Fåfängan på Söder och tittar bort mot Kungsholmen. Det är lördagen den 15 mars. Palmes vita kista är på väg från Stadshuset till Adolf Fredriks kyrka. Katafalkvagnen dras av sex svartklädda män. Hela city har tystnat, dova ödesmättade trummor mullrar ut över vattnet, all trafik står stilla. Det är mäktigt och sorgligt. 

***

Back to Baronessan Borelli: Vid det här laget har min privata Titanic svällt ut till många hundra sidor text. Jag inser att jag måste välja: antingen acceptera ett haveri eller ”knyta ihop säcken” och få ett avslut. Jag har ingen som helst distans till materialet, kan inte zooma ut och se vad det egentligen är för verbal kvicksand jag har drunknat i. 
     Jag bestämmer mig för att lämna manuset till fyra personer som jag har tillräckligt privat förtroende för: Carsten, Sten Ljunggren, Bruno K och Gösta. Alla får en påfrestande fet pärm att läsa. Till min relativa förvåning tar sig allihop igenom materialet (påstår dom). Sten och Bruno träffar jag för att höra deras åsikter. Carsten formulerar sig i ett långt brev, han skriver bland annat:

”Barndomens tomhet är trovärdig - jag vet att du alltid har talat om din minnesförlust - men att tränga in i det kommer inte att föda några progressiva tankar - det verkar vara ett förbannat trassel som vi ensamma måste reda ut - och som ingen annan egentligen är speciellt intresserad av. Mammor har aldrig haft några händer - horor har. Pappor har alltid varit suddiga spöken - dom riktiga papporna talar till en i natten. Och du som har så stora öron hör säkert vad dom säger.”


---

## Page 176/276

Och Gösta? Ja, eftersom han inte lever längre kan jag inte fråga honom, men jag har inget minne av att vi har några längre samtal om manuset. Kanske är han artig? 
     Nåväl, resultatet av min privata Gallupundersökning resulterar i att jag skickar boken till ett förlag. Schultz förlag. Dom är inte intresserade.
     Där går Titanic på ett fett isberg och sjunker.
     Reflektion: Jag är inte speciellt förvånad när refuseringsbrevet kommer (jag har fått åtskilliga genom åren). Det är snarare som om en verbal puckel lossnar från ryggen och får mig att stå rak igen. 
     I det här läget.
     Senare ska jag söka upp den där puckeln, med pannlampa mitt i natten, hitta den i en månstråle och skära upp den. Vad var det jag skrev? Vad var det jag ägnade alla dessa besatta nätter på 80-talet åt? Vad var det jag inte fick ihop? 
     Varför?


[IMAGE: 177.png] Gåtans tjusning ligger inte i svaret.

***

Den här sommaren läser jag ”Tåbb med manifestet” för första gången, Lars Ahlins omskrivna debutbok från 1943. Det mest anmärkningsvärda med boken, förutom det inkännande porträttet av en ung mans våndor med sin politiska tro och Ahlins språkbehandling, är dess spridning. Enligt uppgift köptes och lästes den av över 100.000 personer, företrädesvis arbetare och mindre bemedlade människor. Det är inte många böcker som når den upplagan, speciellt inte med ett ganska krävande innehåll. 
     Jag låter senare en av karaktärerna i våra deckare, antikvariatsägaren Ronny Redlös, läsa ur ”Tåbb med manifestet” för en skara hemlösa och utslagna, han vill inviga dom i ”omistlig litteratur”. Jag tror Ahlin hade gillat den scenen.
     Minne av Ahlin: Jag ser ett tv-program som har stannat kvar genom åren. Det är Ahlin och Ulf Linde som sitter intill varann i två fåtöljer och diskuterar religion och socialism. I en timme! Oavbrutet fängslande. Mycket går över mitt huvud, men bara njutningen av att se två intellektuella personer diskutera komplicerade frågeställningar utan att bli avbrutna är en lyx som är ytterst sällsynt i svensk tv (i Frankrike kan du se det ofta). Själv är jag inte intellektuell. Hyfsat intelligent, men inte bildad i intellektuell bemärkelse. 
     Långt därifrån. 
     Jag tar mig fram på andra stigar.

***

Så tilldelas jag Årets Klappa av Föreningen Sveriges Spelfilmsregissörer, för att ”i ett decennium skickligt och hängivet ha arbetat med filmens grundförutsättning, manuskriptet”. Ett decennium är att ta i, jag skrev mitt första filmmanus 1980. Det här sker 1986.
     Men lite uppskattning är alltid välkommet. 

[IMAGE: 289.png]

Samtidigt har Carsten en utställning på Boibrino Gallery i Stockholm. En av målningarna heter ”Gobelängjungfrun” (enligt Carsten ett transformerat minne av tapisserisviten ”Damen med enhörningen” i medeltidsmuseet i Cluny): 

[IMAGE: 202.png] Gobelängjungfrun.


---

## Page 177/276

Själv föredrar jag pendangen till den målningen:

[IMAGE: 203.png] Vampyrjungfrun.

***

Livet och skrivandet går vidare. 
     Jag kontaktas av två grävande journalister som jag har stor respekt för, Tomas Dillén och Björn Anderberg. SVT har beställt en tv-serie i tre delar som ska handla om ekonomisk brottslighet, närmare bestämt den som kan ringas in i ”Den gyllene triangeln”. Det handlar inte opium i dom thailändska bergen, utan om grov kriminalitet baserad runt Norrmalmstorg i Stockholm. Tomas vill ha hjälp att skriva manuset. Jag tänder på idén och läser in mig på ett digert material. Manuset blir klart ett par månader senare och presenteras för SVT. Så här lyder introduktionen:

”Erik Penser tar tåget tomhänt till Stockholm för att bli Sveriges rikaste man. Anders Wall slänger Handelshögskolans kurslitteratur för att sälja kaniner och nå finanstoppen. Gabriel Urwitz spionerar på PK-banken med kikare och tränger sig in i banketablissemanget. Historierna valsas om och om igen i finansvärldens tummelplats, den Gyllene Triangeln runt Norrmalmstorg. Vår berättelse handlar om några pojkar, förförda av 80-talets exempellösa framgångsmyter, som frågar sig:
     - Varför kan inte vi göra som andra gör?
     I augusti 1986 avslöjades den största banksvindeln i svensk historia. Bakom tv-inslag och feta rubriker om huvudmän i Köpenhamn och Hongkong skymtade två unga svenska banktjänstemän i 20-årsåldern. 
     Några månader tidigare stod en notis i kvällspressen om två ynglingar i finansvärlden och deras premieobligationsaffärer i miljonklassen.
     Händelser till synes utan samband mellan olika inblandade.
     Det här manuset är resultatet av en detaljerad kartläggning av den så kallade NBC-svindeln och det lilla, men framgångsrika bolaget Bengtsson och Bengtsson Finans AB. Vi etablerar ett oavvisligt samband mellan bolaget och svindeln, och följer förgreningar in i den absoluta toppen av knarkhanteringen i Sverige. Vi bygger vår redogörelse på känt och okänt material, delvis unikt, och kommer i NCB-härvan fram till delvis andra slutsatser än åklagarmyndigheten. Vi konfronteras med polisens maktlöshet inför knarkkungarnas undanmanövrer och upprörs över statliga myndigheters bristande intresse att komma till rätta med finansvärldens yrkeskodex:
     - Pengar är pengar, var dom än kommer ifrån.”

SVT:s jurister stoppar serien. Dom anser att risken för en stämning från några av dom inblandade är överhängande och är inte beredda att ta den striden. 
     Mycket jobb down the drain.

Istället skriver jag manus till ett poesi- och musikprogram för SR i samarbete med Stefan Nilsson. Det heter ”Drömmar i sommarnatten”. Långt från träsket runt Norrmalmstorg. 
[UNHANDLED: indent]
***

Roligt händer nästa år: Min äldste son Joakim har en av huvudrollerna i en tv-serie som heter ”Xerxes”. Peter Schildt regisserar. Jag är imponerad av Jockes prestation, han har en naturlig trovärdighet som inte är så vanlig (även om det är extremt svårt att se en så närstånde människa gestalta en annan människa, svårt att filtrera bort Joakim). 

[IMAGE: 247.png] Ynglingen längst till höger.


---

## Page 178/276

Mindre roligt händer också. Det bildas ett nytt parti som kallar sig Sverigedemokraterna. Det är ett nationalistiskt och socialkonservativt parti som grundas av veteraner inom svensk nazism och fascism. Flera av dom har tidigare varit medlemmar i Nordiska Rikspartiet och Bevara Sverige Svenskt. Deras ungdomsförbund bildas 1992 och leds av nazisten Robert Wennerstedt (Vesterlund). Två år senare blir Jimmie Åkesson partipolitiskt aktiv i förbundet. Han är då 16 år. 
     Det förflutna ljuger inte.
     Sverigedemokraterna kommer att få ett skrämmande inflytande på det svenska samhällsklimatet på 2000-talet (jag återkommer till det). 

Själv skriver jag en musikalrevy till Maximteatern i samarbete med Lars Amble. Den får det klatschiga namnet ”Zimzalabim”.
     Jag är lite ute och cyklar.
     Isoleringen i skärgården, mediaskuggan, tystnaden, har fått mig att tappa kontakten med en del av mig själv. Kanske en nödvändig ansamling inför dom kommande åren, men jag är inte helt bekväm med att trampa för mycket vatten, mitt kreativa ego börjar surna till.
     Det blir inte på bättre humör av att skriva ”Jönssonligan på Mallorca”, den fjärde filmen i serien. Roligt bitvis, men trots allt på rutinens brant. 

[IMAGE: 256.png]

Däremot innebär nästa projekt en viss stimulans. 
     Carsten och jag kontaktas av sångaren Peter Lemarc. Han vill arrangera en stödgala för Escuela Pina Palmera, en skola för mentalt och fysiskt handikappade barn i södra Mexico. Skolan startades av en svensk kvinna, Anna Johansson, och amerikanen Frank Douglas. Tanken är att göra en akustisk konsert i Skeppsholmskyrkan. Ett antal prominenta musiker ställer upp gratis, däribland Mauro Scocco, Mikael Rickfors, Plura, Fläskkvartetten, Kajsa & Malena. 
     Konserten blir av, kyrkan är smockfull och skolan får ett ekonomiskt bidrag på 60.000 kronor. Själv framför jag en raplåt som ackompanjeras av Carsten på bongotrummor. Den heter ”Detta är en sådan natt”: 

***


---

## Page 179/276

[UNHANDLED: poem]
[MORE]


---

## Page 180/276

***

I omvärlden, den stora världen, utanför Gustav Adolf Ekdahls värld, händer remarkabla saker. Kinesiska studenter protesterar på Himmelska Fridens Torg mot den maktfullkomliga kommunistregimen. Dom kräver yttrandefrihet och demokrati. Ledarna Deng Xiaoping och Li Peng kallar in trupper med det cyniska namnet ”Folkets Befrielsearmé”. Med hjälp av tunga pansarvagnar krossar dom protesterna och kör hänsynslöst ihjäl ett antal obeväpnade ungdomar på torget. Flera hundra, kanske tusentals, studenter dör.
     Kommunistregimen består. 
     I Tyskland går det bättre för frihetskämparna. Där lyckas man äntligen riva Berlinmuren utan större blodspillan. En symbolhandling som får hela ”järnridån” att krackelera och över tid leder till ett återförenat Tyskland.
     Tragedier och triumfer.
     Allt ska samsas i samma värld. 

***

Här hemma har Carsten en utställning på Sveavägen tillsammans med tre outsiders i konstvärlden: Curre Hillfon, Kjartan Slettermark (den rosa pudelmannen) och Leif Tjerned. Dom kallar utställningen för ”Cadavre Exquis - Utsökta kroppar”, inspirerade av surrealisternas lek med ”vikgubbar”. 

[IMAGE: 204.png] Skiss till Cadavre Exquis.

Jag skriver en text till deras katalog:

”En smutsig hammare, en spräckt fjäril ... vad som helst: våra kroppar är våra, vårt ansikte är vårt. Vår röst har slunkit omvägar över våldets glaciärer och hittat tillbaka till vår mun: vi är i ordet, som är uttrycket. Vi vet vad vi talar om. Vår bild är vi. Det i oss som växer i alla: det hårda språkets hopp, den förtvivlade kyssen. Odaldjuret, skallat ner i den förstföddes skål. Vi vet varför.

[MORE]
[UNHANDLED: indent]
***


---

## Page 181/276

Det är försommar och jag får ett telefonsamtal från regissören Kjell Sundvall. Han ska starta upp en ny tv-serie, innehållet är tänkt att vara sketcher, delvis med satiriska inslag. 
     - Vill du vara med och skriva?
     - Hur är upplägget?
     - Vi ska göra sex halvtimmesprogram, ett i veckan, dom spelas in med publik på torsdan och sänds på fredan. 
     - Nyskrivet material varje vecka? 
     - Ja, av flera olika författare. Jag tänkte att du skulle stå för det satiriska materialet.
     - Okej, jag hör av mig.
     Jag är inte så trakterad av att exponera mig på satirscenen igen, jag har gjort den svängen, tuggat benet och spottat ut det. Samtidigt har det börjat dyka upp reklamfilmer i tv via den Londonbaserade kanalen TV3. Jag är, efter mina besök i USA, allergisk mot reklam i tv. Nu är det på väg in här. Jag får en idé och ringer tillbaka till Sundvall.
     - Jag kan tänka mig att göra ett antal satiriska reklamfilmer i programmen, ihop med Carsten Regild. Korta snuttar om 10-15 sekunder. Vad tror du om det?
     - Låter bra. Sen har jag ett förslag, vet du vem Stefan Sauk är?
     - Skådis.
     - Ja. Jag tänkte att ni två skulle göra grejer ihop, ett inslag i varje program.
     - Att jag skriver en text till honom?
     - Ja. 
     - Typ stand-up?
     - Ja, eller det får ni finna ut av själva. Vill du träffa honom?
     Sauk och jag träffas. Vi känner rätt snabbt att vi kan funka ihop. Jag skriver, han gestaltar. Hur vet vi inte ännu.

”Lorry” (som blir det slutgiltiga namnet på serien, ett förslag från författaren Sven-Hugo Persson, med tillägget ”för er som är vana att ha det lite småtrist”) produceras i dom gamla tv-barackerna på Valhallavägen. En fantastiskt kreativ miljö, sliten, tät, alla är i kontakt med alla, inga kontorslandskap, gångavstånd mellan idéerna, häpnadsväckande högt i tak (en stor eloge till Dramachefen Ingrid Dahlberg för detta). 
     Producenten heter Tommy Bennwik, Sundvall regisserar, sex skådespelare medverkar: Lena Endre, Ulla Skoog, Claes Månsson, Peter Dalle, Johan Ulveson och Stefan Sauk. Ett 20-tal författare anlitas. Rätt snabbt lägger vi gemensamt fast en form för programmet, som delas in i sju block : Sketcher, reklamavbrott, sketcher, Sauk, sketcher, reklamavbrott, sketcher. En enkel och tydlig struktur som bibehålls genom alla år serien sänds.

[IMAGE: 267.jpeg]

Carsten och jag kommer snabbt fram till en layout för reklamfilmerna. Inslagen ska påannonseras som ”Kanal C” med Carstens stiliserade öga som logotype. 


[VIDEO: https://www.youtube.com/embed/WWkM1T_eksQ]

Varje block ska vara 3 minuter och dyka upp två gånger i varje program (sammanlagt gör vi 28 reklamfilmer).


---

## Page 182/276

Stefan och jag börjar arbeta. Han får en massa textbitar av mig och börjar repetera framför en uppställd videokamera i ett tomt litet kontorsrum i en träbarack (den inhyser Lorrys redaktionslokaler). I och med att kameran står fast får han själv bestämma skärpa och avstånd. Det gör honom fri. Han jobbar i timmar framför kameran, ensam, lär sig hur han ska förhålla sig till avståndet, var han kan ramla, hur han kan gå, hur han kan försvinna ur bild. Han prövar att skrika, viska, ändra tonläge och dialekt. Efteråt tittar vi på resultatet tillsammans. ”Den gesten är bra”, sen spolar vi fram tjugo minuter, ”den dialekten är rolig”, spolar igen, ”det uttrycket håller” osv. Det är ett nytt sätt att arbeta på som är möjligt tack vare videokameran.   
      Vi känner också nästan direkt att det är här vi ska göra inspelningarna. I det här utomordentligt charmlösa och oscenograferade hålrummet, med enbart en fast kamera. Ingen fotograf, Stefan får själv dirigera sitt agerande framför objektivet. Effekten blir påträngande och originell. Vi föreslår att inslagen ska starta med en grynig ruta som aviserar ett ”Tillfälligt Avbrott”. Sundvall tycker det är en bra idé.

[VIDEO: https://www.youtube.com/embed/iwRXs_O5vt0]

Karaktären ”Rune” och hans uttryck ”de e mycke nu” får en märklig genomslagskraft. Plötsligt dyker det upp i alla möjliga sammahang, såväl i folkmun som i riksdagsdebatter. Fyra enkla ord som uppenbarligen fångar upp en utbredd känsla i tiden (genomslaget påminner om ett annat av mina uttryck lite senare, också med fyra ord: ”Skaru ha en stänkare?”).       

Om Stefan: Många skådespelare ska vända och vrida på en text, fundera, förankra, känna in - Stefan går rakt på. Utan betänkligheter. Han levererar det jag skriver utan omsvep. Ofta med egna utvikningar som är analoga med texten och karaktären. 
     Dessutom är han extremt snabb på att memorera manus, en fördel när vi ska producera nytt material en gång i veckan.
     Han är också påfallande vänfast.

”Lorry” blir förvånansvärt snabbt omskrivet och populärt. Redan medan dom sex första avsnitten sänds vill tv-ledningen att vi ska göra ett extra sjunde program, som ska sändas till jul. Och därefter ytterligare sex program på våren. Alla ställer upp (undantaget Lena Endre som ersätts av Gunilla Röör), alla roller bibehålls.
     Programmet inhöstar beröm och vinner priser. Själv får jag Expressens hederspris Guldgetingen, som en av upphovsmännen till humorserien.
     ”Lorry” blir också SVT:s Montreaux-bidrag 1990.

Som vanligt blir jag indragen i censurdiskussioner ett antal gånger, men dramaledningen har högt i tak (på den här tiden) och det mesta får passera. 
     Ett par gånger under serien hamnar jag också i skottgluggen för människor som har blivit sårade eller kränkta eller bara upprörda över olika inslag. När vi gör en miniserie om det motbjudande geschäftet i begravningsbranschen och låter den fiktive karaktären ”Helige Harry” kränga barnkistor byggda av legobitar blir det starka reaktioner.

[VIDEO: None]

Jag har förståelse för det. Problemet är att du inte kan skriva satir utan att riskera den effekten. Det finns alltid individer som tolkar in fel saker eller inte förstår ironi, som känner sig trampade på tårna. Men vill du undvika att trampa på tår ska du inte ägna dig åt satir. 
     Då finns det annat du kan göra.


---

## Page 183/276

[IMAGE: 299.png] Köp en öde ö.

Lorrys framgångar beror på flera olika saker, enligt min uppfattning. Mixen mellan begåvade humorsketcher, relativt rå reklamsatir och Stefans personliga gestaltningar visar sig fungera utomordentligt bra. Programmen faller olika smaker på läppen. Dessutom är samtliga skådespelare utomordentligt duktiga på att leverera, alla har den där speciella tajmingen som krävs för att humor ska fungera. De flesta är också relativt okända för den stora publiken. En av dom, Peter Dalle, bidrar dessutom med ett antal suveränt drastiska texter, med en utsökt fingertoppskänsla för underskruv (han blir sedermera också regissör för serien när Kjell Sundvall slutar). 

***

Så här långt, i slutet av 80-talet, är livet fortfarande hanterbart. Dom tio åren på ön har fjärmat mig en hel del från det som gröpte ur tillvaron och slet sönder mig. Jag har landat i ett annat jag. Föga anar jag vad som väntar runt hörnet (vi gör ju sällan det).  

Men innan hörnet kommer skriver jag manus till en helaftonspjäs i samarbete med Lars Amble och Brasse Brännström. Manuset bygger på en engelsk förlaga och sätts upp på Maximteatern under namnet ”Happy End”.
     Jag missar premiären. 
     Jag skriver också 4 sångtexter till Anna-Lotta Larsson skiva ”Vädur”.

[IMAGE: 514.png]

Den vackraste är en svensk version av Bette Midlers låt ”The Rose”, den mest poetiska är ”Nu rider han på floden”.

Jag stod på torget en helig dag
Och höll en man i min hand,
Och kände hans läppar mot mina
Och såg hur snabbt han försvann...
Vart ska du? hade jag frågat
Fast jag redan visste hans svar,
Rida på floden, min älskling
Det är det enda jag har kvar.

Nu rider han på floden
Nu rider han på floden

Jag visste exakt vad han ville
Och varför han gjorde det nu,
Jag satt där i skuggan av trädet
Tills klockan i tornet slog sju...
Då kände jag barnet intill mig
Och handen som barnet höll ut,
Tillsammans gick vi till stranden
Där spåren av hästen tog slut.

Nu rider han på floden
Nu rider han på floden


---

## Page 184/276

Ser du! Sa barnet och pekade
Och jag svarade: Ja, jag ser...
Jag såg honom rida på floden
Sen såg jag honom aldrig mer...

Nu rider han på floden
Nu rider han på floden

Jag såg honom rida på floden
Sen såg jag honom aldrig mer...

Detta är just innan Dråpslaget.
     Det kommer på en privat fest hemma hos Kjell Sundvall, sent på hösten. Hela Lorrygänget är där. Alla har dansat och druckit, alla är upprymda, jag får ett telefonsamtal och går undan: 
     - Carsten har fått cancer. 
     Jag står i ett mörkt rum och försöker ta in. Cancer? Han har fått cancer?
     - Skelettcancer.
     Sekunderna och minuterna skjuter in det obegripliga som stålkulor i bröstet. Skelettcancer? Vilket brutalt ord. Ska han dö? Han är 49 år?
     Jag griper efter alkohol och suddar ut resten av kvällen. Sauk kör mig hem. Med i bilen är Cilla Gemvall, scripta på Lorry. Hon ska senare bli min tredje stora kärlek och grundpelare.
     Carsten kan vara på väg att dö? 
     Happy Cousins då? 
     Stoppa sorgen i en gammal säck och skratta och var glad?
[UNHANDLED: indent]
[IMAGE: 300.png] Skratta åt vadå?

Så här i efterhand förstår jag hur insikten om att Carsten var på väg att dö påverkade mig, på flera plan, sköt ut mig i en vilsenhet som jag inte var beredd på. Grundvalarna gungade. 
     Det skulle få komplicerade effekter. 

***
[UNHANDLED: year]
Lorry nomineras till Guldrosen, Europas finaste tv-pris. Det ska delas ut i Montreaux och delar av Lorrygänget åker dit. Inklusive jag själv. Vi vinner inte, alla åker hem utom jag som fortsätter till Venedig. Ensam. Senast jag var där gjorde jag en dokumentärfilm för Moderna Museet, nu har jag ingen annan avsikt med besöket än att fly. Jag är djupt förvirrad och har mist fotfästet. Orsaken är min nyblivna förälskelse i Cilla Gemvall.

[IMAGE: 2000.jpeg]

Vi har arbetat ihop en längre tid med Lorry och drabbats av varann. Varför vet jag inte riktigt (vem har svaret på sånt?). Jag har varit ihop med Tove i 18 år, älskar henne, älskar mina barn, mina omständigheter, vår trygga borg mot omvärlden. Ändå faller jag handlöst in en förälskelse som snabbt övergår i en ohejdbar passion, eller en ”våldsam sinnesrörelse” som är den lexikala beskrivningen. 
     Det är märkligt att drabbas av det. Kraften i känslorna, hur jag förvandlas från nånting jag är till nånting jag går intill och betraktar med förvirrade ögon. Hur allt i min omvärld filtreras genom en regnbåge av rus och hänförelse. Allt blir overkligt verkligt, förhöjt. 
     Allt blir annorlunda.
     Jag försöker reda ut konsekvenserna.


---

## Page 185/276

Jag försöker göra det ensam i Venedig.
     Ett regnigt och ödsligt Venedig. Jag går runt i gränderna som en våt vålnad utan riktning, bara går, har ingen jag kan prata med, vill inte prata med nån, står stirrande mot skrovliga husfasader, tar en båt över Dödens Lagun ut till Torcelli, den vackra gröna ön som bara känns meningslös, åker tillbaka, går in i ett palats fylld med gigantiska oljemålningar i självmordsfärger, hittar Harrys Bar, den är stängd, sover en natt i ett billigt rum utan handfat, äter ingen frukost, ingen aptit, stannar till vid ett vykortsstånd utanför en tobaksaffär, en kvinna kommer ut och betraktar mig, letar upp ett vykort och sträcker det till mig. Bilden föreställer en mycket fet naken kvinna, hon står upp och bär en annan naken, plattbröstad kvinna i sina armar, ett långt pärlhalsband hänger ner från hennes hals, hennes mun är halvöppen, den feta kvinnan har högklackade svarta skor på sig, en kraftig köttvalk buktar ner över hennes renrakade vagina, hennes hår är svart och bakåtslickat, runt hennes hals hänger en vit ögonbindel, kvinnan som har gett mig vykortet säger att den feta kvinnan heter ”Dagens Öga” och kroppen i hennes armar är ”Rudolf la Doux”, en man alltså, jag köper vykortet, sätter mig vid en kanal och skriver några ord på kortet, jag vet inte vart jag ska skicka det, i kanalvattnet flyter några döda kattungar förbi, hela tiden tänker jag på det jag inte kan lösa, det som gör mig förtvivlad, regnet rinner ner innanför jackan, jag fryser och slinker in på en restaurang, sätter mig ett mörkt hörn, en bit bort sitter en stor italiensk familj, minst elva personer, dricker vin, skrattar, bryter bröd, pratar på ett språk som jag inte behärskar, får in ett stort silverfat med en saltinbakad fisk på, kyparen bryter loss saltet, familjen följer andäktigt hans rörelser, några ler, andra skålar, jag märker hur jag snyltar på deras värme, suger i mig deras gemenskap som en svulten fästing, försöker vara delaktig ... nästa morgon spricker plötsligt molnen upp, vattenpölarna på Markusplatsen glittrar och allting känns bara värre.   

Cilla och jag gifter oss några år senare. Bröllopsresan går till Venedig. Den våta vålnaden är försvunnen och Cilla blir den tredje grundpelaren i mitt liv (till dags dato har vi varit tillsammans i 30 år och har en dotter, Molly, till henne återkommer jag).

***

Små glädjekorn i tillvaron: Nelson Mandela släpps fri. Äntligen. ANC-s kamp har gått i mål och världen kommer att få lära sig ett nytt begrepp: försoning, istället för hämnd. Ett konkret exempel är Robben Island, fängelset där Mandela satt i alla år. Dom vita fångvaktarna anställs efter Mandelas maktövertagande för att sköta fängelsets löpande verksamhet som minnesplats. 
     Lite som Castro: när han tog över lät han bli att krossa alla byggnader och palats som ägts av förtryckarna, istället förvandlade han dom till bostäder för hemlösa.
     Intrikat.
***

Carsten kämpar med sin cancer. Han har en stor separatutställning på Kulturhuset i Stockholm. Han kallar den ”Terra Incognito”. Den består av 10 kvadratiska målningar i formatet 2 x 2 meter.

[IMAGE: 206.png] RA - 4,3,2,1,12,11,10,9,8,7 - D kr DADA - ell (SIC)

Jag skriver en text till katalogen som jag döper efter ett lysande uttryck av Cornelis Vreeswijk: ”Medan natten obönhörligen faller ... ”.

” ... sitter han stilla, inuti en vandringsstav av elfenben: han finns inte, överallt. Han har sett ett okänt land, han såg: prinsessans far höll ut sin beryktade hand, tio människor försökte tyda hans gest. Ingen återvände.
     Men världen är vacker.


---

## Page 186/276

Carsten är vacker. Amis är vacker. Adam och Lilith? Kanske, som flisan i Dagens Öga ... hon som sköts för sin skönhets skull.
     Och var finns?
     Skuggan av Big C ... varje timme rinner ett språk genom smärtan, som besvärjelse, neonskelett, och en röst som viskar ur gränden:
     - Galen är han ... se! Högt strålar Guds ljus ur flickans slida ...
     Och målningarna gråter ... söndag, onsdag, släpar ett stup över duken, en portkod till evigheten? Nej, handen är svart, tecknet är svart, handen sveper sin signatur genom ljuset och barnet somnar med avföringen som huvudkudde.
     Men världen är vacker, och var finns?

[MORE]

***

I samband med utställningen arrangerar Gateway sina sista tre multimediaföreställningar (live, vi kommer att använda konceptet i en tv-serie senare det här året). Det sker också på Kulturhuset. Vi döper arrangemanget till ”Sista Skriket - en futuristisk happening i 5 paket”. Medverkande är en blandning av poeter, konstnärer, musiker och skådespelare: Karl-Erik Welin, Stefan Sauk, Janne Schaffer, Sten Hansson, Ola Magnell, Curre Hillfon, Mats Ronander, Bruno K Öijer, Åke Sundqvist, Anna-Lotta Larsson m.fl.

[IMAGE: 207.png]

Den stora hörsalen är fullsatt på premiären, 400 människor. Inledningsnumret sker i en helt nersläckt salong med svarta fönster. När numret närmar sig slutet höjs sakta de mekaniska ridåer som sitter mellan dom enorma glasfönstren, långsamt blottas hela innerstaden utanför, med neonljus och flämtande bilstrålkastare. Känslan av att sitta i ett rymdskepp är påtaglig.  
     Speciellt inslag: Sauk tränger sig in mellan dom dubbla rutorna i glasfasaden, det finns ett utrymme på en halvmeter där. Han är uppmickad mot högtalarna i salongen. Sakta rör han sig mellan glasen medan han gestaltar en text. Det ser ut som om han svävar.
     Annat speciellt inslag: Carsten lägger in en liten glaslåda med levande myror i en projektor och projicerar myrorna tvärs genom salongen och ut på husfasaden mittemot Kulturhuset. Gigantiska myror krälar över den grå husväggen. Fotgängare och biltrafik stannar upp (idén kommer från ”Brain Bizzare” på Moderna Museet, när han projicerade levande möss på filmduken).
     Själv avslutar jag den två timmar långa föreställningen med att framföra en egen text. 
     Under repetitionen känner jag att det är nånting som saknas. En stund innan premiären kommer jag på vad jag behöver. Jag springer över till NK, damavdelningen, hittar en expedit, lätt andfådd.
 - Jag behöver ett par svarta damtrosor.


---

## Page 187/276

- ... jaha? Vilken storlek?
 - Det spelar ingen roll, jag ska ha dom över ansiktet.
 Transaktionen går mycket snabbt.
 Med ett par svarta trosor som mask över ansiktet framför jag sen rapdikten ”Fantomen”. 
     På natten efter föreställningen skriver jag en dikt innan jag somnar:

***

[UNHANDLED: poem]

***

På uppdrag av Filmfestivalen i Göteborg skriver jag en text till tidningen ”Draken”. Tidningen har ställt frågan ”Hur känns det att se din text på filmduken”: 

”Som tortyr.
     Att se min text gestaltad på duk sker alltid i ett tillstånd av motbjudande upphetsning: jag vet på förhand att gestaltningen aldrig kommer att vara vad jag en gång upplevde - den kan vara bättre eller sämre, men den är aldrig exakt så som den föddes i min fantasi. Replikerna har aldrig exakt den över- eller underton som jag hörde, aldrig exakt den melodi eller pausering som viskade i mig.
     Självklart.
     För det första är det en omöjlighet att vid överföringen från inre gestaltning till yttre text kalkera den exakta upplevelsen - språket har inte det registret (i bästa fall kan texten, genom att ladda det uteslutna, ge skådespelaren en chans att hitta in i en egen gestaltning som ligger emotionellt nära den jag en gång upplevde - men fallen är sällsynta).


---

## Page 188/276

För det andra har min text vandrat genom ett antal andra människors medvetande, människor med mer eller mindre legitim rätt att förvandla texten till sin: producenter, regissörer och skådespelare. I många fall har dessutom ekonomiska moguler haft synpunkter på texten: ”Måste det vara arton arabiska fullblod i den korta scenen? Och varför måste sex av dom ha avskurna öron? Nej, två gotlandsruss och min dotters ridhäst får räcka. Öronen kan ni väl tejpa bort?”

[MORE]

***

Carsten lever fortfarande. 
     Inre tumult. Jag vet att jag förtränger. 
     Klargörande 3: Min sublimeringsförmåga är briljant. Jag gråter aldrig över spilld mjölk. Tappar jag kristallen i golvet skaffar jag en ny eller går vidare. Bitter eftersmak gagnar föga. Blir jag sviken får jag svälja och välja bättre nästa gång. Det handlar inte om känslokyla eller pansarhjärta, bara om att överleva så intakt som möjligt. Att förvandla det förlorade till energi. 
     Det funkar inte med Carsten. 
     Döden är svår att sublimera.
     Det enda som hjälper är arbete.  

***

Två spännande kvinnor, en bra idé och inrökta kaféer.
     Författaren Anne-Marie Berglund och regissören Agnetha Fagerström-Olsson vill att jag skriver manus på en av Berglunds erotiska noveller från samlingen ”En ödets gunstling”. Historien utspelar sig i Frankrike. En svensk kvinna följer med en arabisk man hem till hans hustru. Ett triangeldrama utspelar sig, med starka erotiska inslag.
     Vi träffas på undanskymda kaféer i Stockholms innerstad, dricker svart kaffe och diskuterar Berglunds novell. Hon har mycket synpunkter på gestaltning, på form, hon vill ha fransk noir-stil över filmen. Hennes häftiga engagemang antyder att berättelsen delvis är självupplevd (hon är uppenbart fascinerad av Birgitta Stenberg). 
     Våra möten är kreativa och stimulerande. Både Anne-Marie och Agnetha är utomordentligt självständiga kvinnor med en vision av det dom vill åt.  
     Jag försöker fånga upp den, skriver ett manus, processen är igång. 
     Men, tyvärr: Projektet strandar, här eller där. 
     Förmodligen är historien lite för apart, för vågad, för att få finansiering. 
     Återigen: så fort du rör dig i utkanten av det vedertagna, i gränslandet, blir du lätt ensam (eller oförstådd).


---

## Page 189/276

***

Så är tiden äntligen mogen.
     Äntligen! 
     Det är dags för den slutgiltiga manifestationen av Carstens och min multimediaresa. Av vår vision om konstnärlig korsbefruktning, av gränsöverskridande möten (det blir det sista vi gör tillsammans, ett testamente över Happy Cousins).  
     Vi lägger fram ett programförslag till Lars Säfström, chef på SVT Drama. Vi vill göra en tv-serie efter modell från dom olika multimediaföreställningar vi har gjort genom åren. Vi vill utnyttja alla kontaktnät vi har byggt upp under 25 år. Vi vill kalla serien för ”Sista Skriket” - åtta avsnitt om 45 minuter, med en blandning av musiker, magiker, poeter, dansare, författare, konstnärer, illusionister. Från Kroumata till Benny Andersson. Från Åke Hodell till Bruno K Öijer. Från Pugh till Kjartan Slettermark. Från Ulf Linde till Karl-Erik Welin. Från Jan Allan till Mats Ronander via Georg Riedel. Från Ola Magnell till Jojje Wadenius via Sauk och Lena Nyman. 
     Ett något annorlunda ”underhållningsprogram”, en våldsam, turbulent urladdning.
     Säfström blir intresserad och ger klartecken (och han gör det utan att ha en aning om hur programmet egentligen ska utformas, stor eloge till honom). 
     Carsten och jag sätter ihop en redaktion som ska svara för seriens innehåll och form - han själv, jag, Stefan Sauk, batteristsnillet Åke Sundqvist, Lena Nyman och Stefan Nilsson. Vi kompletterar den med Cilla Gemvall och min syster Christina (hon är vid det här laget fast anställd på SVT). Även min svärdotter Pia Börjlind kopplas in i produktionen.  
     Parentes: Först vill jag ha med Kristina Lugn i redaktionen. Vi träffas över en öl på järnvägsrestaurangen vid Tekniska Högskolan. Hon tvekar, röker och avstår - möjligen finns suget efter Svenska Akademien redan nu. Jag vänder mig till Lena Nyman istället. Hon ställer upp direkt.
     På tal om järnvägsrestaurangen vid Tekniska: ett klassisk replikutbyte (ur ”Morrhår och Ärtor”). Gösta Ekman sitter ensam vid ett bord i den tomma restaurangen. Kyparen kommer fram. Gösta tittar upp.
     - Två starköl, tack.
     - Två?
     - Ja, har ni inte så många?

Vi väljer att inte ha någon programledare i serien. Alla inslag ska interfolieras i varann, sömlöst. Vi kontaktar Henrik Schyffert och vill ha honom som bildprodcent. Han är 22 år och just hemkommen från London där han har redigerat inslag i MTV. 
     Det är ett suveränt val. 
     Schyffert har ett minst sagt okonventionellt förhållande till redigering, vilket passar oss som handsken. Han är extremt begåvad och totalt respektlös. En fördel är också att han har ganska grunda kunskaper om många av dom tunga namn som uppträder - han klipper alla över samma brutala kam.
     Perfekt.
 Tillsammans med Cilla redigerar han fram en mycket originell produkt.  
     Serien spelas in i underjorden under S:t Eriksplan. Platsen döps till Lilla Beirut. Det är en stor, genomsunkig källarlokal med taskig luft och ett eller annat snabbfotat skadedjur i ögonvrån. Carsten och hans assistent Anders bygger upp en fantastisk scenografi, sprängfylld med avantgardistiska objekt och målningar. Nakna skyltdockor, uppstoppade djur, klockor, graffitti, snurrande Duchamphjul. 
     Dom bygger också en bar som heter ”BALOOBA BAR” där vi serverar öl och vin. Baren blir ett naturligt häng efter varje avslutad inspelning, team och artister blandas. Senare på natten kommer andra godsaker fram.


---

## Page 190/276

Reflektion: Med hänsyn till den enorma blandningen av utpräglade individualister och få givna kommandon (i princip inga körscheman över huvudtaget) är det imponerande hur friktionslöst inspelningen genomförs, hur den genomsyras av respekt för var och en som deltar, hur själva sammelsuriet är befruktande. 
     Det är lärorikt.
     Alla medverkande har dessutom accepterat en konsumdeal, alla får samma ersättning.
     Så här kunde en bit ur programmet se ut, med Stefan Sauk, Lena Nyman, Ola Magnell, Mats Ronander m.fl:

[VIDEO: https://www.youtube.com/embed/WNgdnIRoc_g]

Det kommer fler inslag.

Minne från Lilla Beirut: Inspelningsteamet utgörs av gamla tunga rävar på SVT, män som är vana vid helt andra förutsättningar. Ljus studio, flinka assistenter, stenhårt inspelningsschema. Här ska dom arbeta i ett mörkt kaos, mer eller mindre på uppstuds. Efter första inspelningsdagen ringer en av kameraveteranerna till dramachefen Lars Säfström och säger:
     - Det här funkar inte, det är fullständigt jävla kaos, den där Schyffert är helt knäpp, det kommer att gå åt helvete!
     Säfström har ett inbokat möte, klarar av det på ett par timmar, kastar sig i en taxi, kommer till Lilla Beirut, möter kameramannen som drar honom åt sidan och säger:
     - Schyffert är ett jävla geni!
     Så snabbt gick det.
     Efter ett par kvällar är hela SVT-teamet på vår sida (en av veteranerna, Allan, tar med sitt egna dragpel och är med i ett musikinslag). Förmodligen är dom med om en resa dom aldrig glömmer.
     Hela serien byggs upp efter samma grundprinciper som Kulturmagasinet Vargen, fast i tv-form - total blandning av kulturformer, ingen censur, full respekt för varje individ. Enda inre konflikten handlar om ett inslag där elektronmusikern Sten Hansson kastar fläskkotletter på olika politikerporträtt som en kommentar till ”valfläsk”. Kanske inte så subtilt, men ”bra tv” som det heter idag. Inslaget behålls.
     Och här ett annat avsnitt, med kompositören Sten Hansson, konstintendenten Ulf Linde och dansbandspastishen ”ÅKE STEFANZ” med Ola Magnell. I slutet framför jag själv en text till svidande såg. Den handlar om Carsten och mig. Om vår resa. Jag försöker trycka tillbaka alla känslor. Happy Cousins lider mot sitt slut:

[VIDEO: https://www.youtube.com/embed/VrWfKg4rzm8]

Och här en bit till, mest för musikens skull:

[VIDEO: https://www.youtube.com/embed/HPmuuh09BVw]
Och så här såg det ut när Mari Boines samiska sång gled över i poeten Margareta Renbergs poesi och rundades av med Jojje Wadenius tunga rockgitarr:

[VIDEO: https://www.youtube.com/embed/KvmLWPZjgvg]

Och här ett mer stillsamt inslag. Carsten spelar omnichord, han är märkt av cancer och har två år kvar att leva:

[VIDEO: https://www.youtube.com/embed/OSob8oLm0BM]


---

## Page 191/276

Hela tv-serien avslutas med ett specialprogram där Bruno K Öijer framför sin långa dikt ”Skisser till ett av dödens tal” till ackompanjemang av Jan Tolf och några musiker. 

[VIDEO: https://www.youtube.com/embed/YtzHMP2o1nw]
Skivbolaget Sonet ger senare ut en samlings-cd med musikmaterial ur tv-serien.

[IMAGE: 310.jpg]

Så här sammanfattar jag hela inspelningen i en text till cd-skivan:

Medan natten obönhörligen faller ... glider dörrarna sakta upp till Lilla Beirut, den söndersprängda spegelspräckta vattenskadade råttinvandrade underjordiska infernoscen som pumpar naken skärseld genom ett svalt källarvalv hundra meter under den intet ont anande tandhygienist som vallar sin vita hund på St Eriksplan hundra meter ovanför och vars döva fotsulor långsamt förnimmer vibrationerna av ett våldsamt försök att förvalta skriket ...


---

## Page 192/276

[MORE]

Av någon anledning finns inte serien ”Sista Skriket” bevarat i SVT:s arkiv. 
     Söker du på ”Sista Skriket” i Öppet Arkiv får du upp en lätt tintad moralitet av Ingmar Bergman.     
[UNHANDLED: indent]
***

Så krälar främlingsfientligheten in ytterligare en bit i vårt samhälle. Ny Demokrati bildas, av Ian Wachtmeister och Bert Karlsson - en degenererad greve och en vulgär pajas i ledningen för ett öppet rasistiskt parti. Det ger en föraning om den bruna gas som ska sippra in i ett rämnande samhällsbygge på 2000-talet. Ny Demokrati blir en testballong för Sverigedemokraterna.
     En mer skrämmande utlöpare ur den rasistiska myllan är Lasermannen. John Ausonius. En förvriden man som går runt med ett lasergevär och skjuter vad han upplever som ”invandrare”. Galning, så klart, men den ideologiska backupen finns högre upp i samhället.
     Rasismen är delvis sanktionerad.

***

Gösta ringer och har en idé. Han vill göra en tv-serie i tre delar om relationsproblem. Han har redan fått löfte från Dramachefen Ingrid Dahlberg om en första manusfinansiering till en serie om 3x60 minuter. Producenten Christer Abrahamsen och regissören Mats Arehn är vidtalade och intresserade av projektet. 
     Vi börjar arbeta på historien som har arbetsnamnet ”Min pappa dog två gånger”. Senare ska den döpas om till ”Paradiset”. Jag förstår snabbt att historien till stora delar ska byggas på Göstas egna privata erfarenheter. 
     Fine med mig.
     Som vanligt pratar vi fram historien under långa promenader. Den blir mer och mer dramatisk, skratten blir färre. Gösta vill åt nånting. När materialet känns tillräckligt omfattande är det dags för mig att traktera skrivmaskinen. Gösta åker ner till Pouliguen på Frankrikes östkust. Han har bytt vistelseort från Mallorca till Bretagne. Han har också träffat en ny kvinna, konstnären Marie-Louise Ekman. Dom har tangerat varandra i många år, först nu har det utvecklats till kärlek. Jag tycker mycket om Marie-Louise, som jag känner sen 60-talet, och är glad för deras skull. Det känns som en perfekt kombination.
     Jag arbetar några månader med ett förstamanus. När det är klart åker jag och Cilla ner till Pouliguen.


---

## Page 193/276

Gösta läser manuset. Det är tämligen genomarbetat och beskriver det vi har pratat om. Ett par dagar efter vår ankomst vill Gösta ta en promenad längs kusten. Jag tror att vi ska gnugga detaljer i manuset. Det ska vi inte. Gösta förklarar, mycket uppriktigt, att han inte vill göra historien längre. Att han mår dåligt av att konfronteras med den. Han blir nästan aggressiv. Jag blir lite ställd (andra intressenter i projektet blir betydligt mer ställda). Utan att vi berör det rent ut inser jag att historien har kommit för nära Gösta, för nära det förflutna, det han vill lämna bakom sig. Han vill inte konfronteras med det. 
     - Men du får gärna gå vidare med materialet, om du vill.
     Det känns inte speciellt relevant. Historien begravs på de oinspelade manusens patetiska kyrkogård, gravstenarnas titlar gråter. 
     Själv tröstar jag mig med Cilla och utsökta ostron i den lilla hamnhålan, lagom storlek, lagom sälta.
     Reflektion: Det är en aning beklämmande att konstatera hur mycket tid av mitt liv jag har lagt ner på idéer, projekt, synopsis, manus med mera ... som aldrig har blivit av. Flammat upp i skrivögonblicket och falnat ner i frustration (sen många år går jag bara in i projekt som jag vet kommer att realiseras, eller där sannolikheten gör mödan värd).

***

Bob Dylan? Käpphästen?
     Filmgurun Nils-Petter Sundgren kontaktar mig och frågar om jag vill göra en introduktion till Bob Dylan`s film ”Renaldo & Clara” som ska visas på tv. Jag ska själv framföra den innan filmen.
     - Självklart, svarar jag. 
     Utan närmare eftertanke. När den kommer, eftertanken, inser jag att det inte är ett helt lätt uppdrag. För mig. Hur närmar man sig den man har skuggat genom alla år? Utan att bli krystad eller bombastisk? Hur introducerar man Bob Dylan på några minuter? Vilken spegel ska man välja? Vilket anslag? Utgångspunkten är naturligtvis filmen i sig. En undanglidande, mångbottnad och fragmentarisk historia som, det är jag ganska övertygad om, inte kommer att falla särskilt många tv-tittare på läppen - förutom dom som slukar allt Dylan rör vid. Jag tillhör inte dom. 
     Men har man sagt ”självklart” så måste man leverera, så snart nog sitter jag i studion och försöker förklara det som ska visas:

”Filmen är en saga om den nya världen. En berusad tripp genom ett fosterland som vrider sig i våndor. Den berättar en historia, men inte med den vanliga historiens kännetecken. Det är känsloladdade fragment från en tidsepok som bara låter sig beskrivas i sina beståndsdelar. Av en tillvaro som bara är gripbar av en känsla i taget. Filmen är ett vittnesbörd om en period i Dylans liv, där han hänsynslöst lämnar ut sig själv och sina förtrogna, inneslutna i roller. Det är en musikalisk fresk, en resa genom Dylans surrealistiska tankevärld, där han hela tiden interfolierar sina sånger med en bildberättelse om livet on the road en höst i USA. 

[MORE]


---

## Page 194/276

Märkligt nog är jag påtagligt nervös när jag ska framföra texten i tv. Jag har vid det här laget stått ensam på otaliga scener och framfört egna texter med högt självförtroende. Den här gången knyter det sig. Jag mår dåligt efter inspelningen.   

Jag sköljer ner den obehagliga upplevelsen av Dylan-inspelningen med att skriva ett handfast manus till en tv-serie som heter ”Läckan”. Den bygger på en bok av ekonomen Klas Eklund (numera pappa till en poddare och en stjärnmäklare) och handlar om en korruptionsskandal i ”maktens korridorer”. Mord och spänning, med viss igenkänningsfaktor för en del i korridorerna. Mikael Ekman regisserar och Anders Ahlbom gör, förtjänstfullt, en omplacerad polis som ger sig in det politiska träsket. 

[IMAGE: 290.jpg]

Generellt: Det är ytterst sällan svenska filmskapare förmår att gestalta den politiska världen på ett hyfsat trovärdigt sätt. Eller den finansiella. Det blir oftast yxigt, ytligt, med dialoger som borde ha stannar på skrivbordet - en tegelsten i munnen läggs till en annan. Vi låg länge långt efter den angloamerikanska filmen/tv-n när det gällde att berätta kriminalhistorier. Där är vi ikapp med råge. Nästa steg är att komma ikapp deras sätt att skildra maktvärlden.
     Relationsdramer är vi bra på. 

Ord om Mikael Ekman, en nära vän: Lillebror till Gösta, en av den kvartett ”champinjoner” som utgör Hasse Ekmans barn med Agneta Wrangel. För mig är Mikael en flyhänt och idérik filmskapare, rolig att umgås med, inte mycket sitter fast, få kan droppa en dräpande replik som han. Vänfast, med varma ögon, hans fru Elisabeth är underbar (det var hon som målade ”sjuka ögon” på mig till Persona Non Grata-boken). 

***

Det är riksdagsval i antågande och SVT:s ”Aktuellt” ber mig och Sauk att göra 5 satiriska inslag i samband med det. Vi kallar dom för ”Tillfälligt Valbrott”. Så här gestaltar Sauk en Politiker:

”Hej! Jag är politiker! Rösta på mig! Varför? Ja, jag anser att skattetrycket bör inflationsskyddas för att vårdnadsglidningen ska ligga i linje med vår neutralitet: en offensiv allemansrätt ger våra mest utsatta grupper en tryggare Öresundsbro utan att handikapphyran sänks! 
     Jag vill också skära ner den ofantliga sektorn genom att mervärdespröva ungdomarnas bytesbalans och skapa 300.000 nya inkomstbortfall via en oparlamentarisk arbetslöshet: invandrarnas kostnadskänslighet får aldrig dagtinga med regeringens tillväxttakt!
     Vidare behövs en solidarisk lågkonjunktur för att miljön ska kunna devalveras inom ramen för tredje världens kärnkraftsutveckling. Det är tufft, men det går!
    Och till sist en hjärtefråga: sänkt moms på aborter! Vilket stärker freden och ger full återbäring på pensionärer, barn, grodmän och småföretagare.
     För övrigt anser jag att vi bör bygga en bro till Baltikum och släppa reklamen fri på Göta Kanal. En röst på mig är en röst på dig!”

***


---

## Page 195/276

Slutet stramas åt för Carsten. Han fyller 50 och alla vet. Alla som känner honom. Jag vill att vi ska fira hans 50-årsdag på Moderna Museet, i deras biosalong. Vi har en så lång och fruktbar relation med museet att det känns som det naturliga stället att manifestera det som måste göras. Vi arrangerar en sista privat multimediaföreställning för honom. Enligt beprövat mönster. Carsten sitter i salongens mittgång, ensam, han har en vit käpp vid sin sida. På scenen framträder gestalter ur hans förflutna, musiker han har jobbat med, konstnärer han har delat utställningar med, poeter, jonglörer, vänner. Under några timmar överlämnar vi våra presenter till honom, i alla olika former. Ägg som singlar, sånger som gråter, strofer ur brännande poem, ett munspel på länk från Frankrike ... vi gör som vi brukar, med dödens stillsamma flor över rummet.
     Carsten är, om jag får uttrycka det så, heroisk. Bara minuter innan föreställningen ska starta säger han till Amis:
     - Jag orkar inte. 
 Men han kommer in, med käpp, sätter sig, bär en brun skräddarsydd kostym med en elegant sidenscarfs runt halsen (som sagt, han köpte aldrig nåt på Carnaby Street). Vi genomför det som måste genomföras, med olika grad av smärta.
     Reflektion: Att uppträda för en människa som man vet ska lämna en, som sitter framför en med en vit käpp och inte ska finnas där om ett kort tag, det är en märklig upplevelse. En sorgsen utskurenhet. Ett farväl av godo.

***

Producenten Bosse Jonsson och jag har samarbetat till och från under drygt tio år och har stor respekt för varandras kompetens. Han är en varm, generös och intelligent person, med ett kalkylerande drag som ibland gör mig osäker. På ett lunchmöte sträcker han över en bok som han vill filma. En verklig ”darling” för honom. Boken heter ”Ingen tobak, inget halleluja!” och är skriven av Eric Lundqvist. Det är en mycket rolig bok om en svensk missionär som försöker omvända en ”primitiv” stam på Nya Guinea. Ett av hans tricks är att muta dom infödda med tobak för att få dom till kyrkan. 
     Men det finns också allvarliga stråk i romanen som starkt ifrågasätter västerlänningars försök att tvinga på urbefolkningar sin religion och sin kultur. 
     Jag tycker det är ett spännande uppdrag. En rak historia med en tydlig huvudperson, utspelad i en exotisk miljö med en uppsjö drastiska kulturkrockar och mustiga dialoger. Manuset blir omfångsrikt och böljande. 
     Under tiden åker Jonsson på en researchresa till Nya Guinea och återvänder med en del tveksamma fetischer. Vi går igenom mitt manus och stöter på problem: Jonsson är inte nöjd. Inget märkligt med det, att skriva manus är en process med ständiga be- och omarbetningar. Problemet är att han inte kan uttrycka varför han inte är nöjd. Vad det är han vill ändra på. Så jag skriver en ny version, lite ”i blindo”. Och en till. Vid den fjärde versionen börjar jag tröttna. Jonsson ”saknar fortfarande nåt” men kan inte beskriva vad. Jag känner hur jag glider längre och längre ifrån materialet, hur gnistan falnar. Till slut ger jag upp.
     Filmen blir aldrig av.
     Det här fenomenet, att en producent (eller regissör för den delen) inte kan formulera vad som saknas i ett manus, eller hur han eller hon vill ha det istället, är tyvärr ganska vanligt. Många gånger har jag tänkt och ibland sagt: 
     - Skriv det själv då, så kanske det blir som du vill ha det. 
[UNHANDLED: indent]
Istället skriver jag manus till ”Jönssonligan och den svarta diamanten”. Peter Haber ska ersätta Gösta i rollen som Sickan. Under skrivandet känner jag att det här inte är roligt längre, det här gör jag enbart för pengarna (jag har, på grund av olika privata omständigheter, en minst sagt knackig ekonomi vid den här tidpunkten).


---

## Page 196/276

[IMAGE: 257.png]

Det blir mitt sista Jönssonmanus.
     Jag skriver ytterligare några manus av huvudsakligen pekuniära skäl (brödskrivande) vid den här tidpunkten. Bland annat en tv-film tillsammans med Henrik Schyffert som heter ”Mimaren” och en långfilm tillsammans med regissören Pelle Seth som döps till ”Nippons Mekaniska” (en av dom mer sexiga titlar jag har arbetat med). Inget av dom realiseras. 
     Jag hjälper också till och bearbetar några manus till en tv-serie som heter ”Kvällspressen”. Den är skriven av Jan Guillou och GW Persson. I samband med det får jag en lustig förfrågan. Regissören för serien undrar om Persson kan få sitta med när jag arbetar med manusen för att ”se hur det går till”. 
     Jag tycker inte det är en bra idé.
 En mycket bättre idé kommer från musikern Göran Fristorp. Han ringer och frågar om jag har några texter han kan tonsätta till en ny skiva. Han får en pärm med dikter, väljer ut åtta stycken och spelar in skivan ”Amabile”.
Den mest intressanta texten är ”Där dom blinda barnen bor”.

***

[UNHANDLED: poem]


---

## Page 197/276

[MORE]

***

På tal om allt som rinner ut i sanden: Jag har aldrig arbetat med Hasse Alfredsson. Hans två söner har jag tangerat i olika sammanhang, men aldrig Alfredsson själv. Det här året är det nära. Alfredsson har arbetat på ett manus till en tv-serie om Ivar Kreuger, den ryktbare finansmannen med ett spektakulärt liv och en dramatisk död. 
     Arbetet har kört fast.


---

## Page 198/276

Efter fjärde versionen av manuset föreslår Alfredsson att jag ska kopplas in för att se om jag kan komma upp med några idéer som kan föra projektet vidare. Jag får hans manus och gör en grundlig analys på sex sidor. Vad jag tycker fungerar, vad som inte gör det, vad som behöver utvecklas och hur. Alfredsson får min analys. Två dagar senare får jag höra att han har hoppat av projektet. Han har fått ett erbjudande han inte vill tacka nej till - som chef för Skansen. Jag får för mig att han har använt min analys som en förevändning att hoppa av. Kanske helt fel, men det känns halvkul för mig.
     Men bra för Skansen. 
     Jag blir ombedd att fortsätta utveckla tv-serien, med utgångspunkt från min analys. Jag har ingenting emot det, historien om Kreuger är på alla plan fascinerande. Jag kontaktar författaren Stig Larsson och föreslår att vi skriver manuset tillsammans. Vi ses på ett ölkafé på Ringvägen (en miljö som klär oss väl) och diskuterar projektet. Larsson har läst min analys och är intresserad. Det är inte huvudfinansiären Svensk Filmindustri och projektet rinner ut i sanden.
     1998 gör Lars Molin en egen tv-serie om Kreuger med Johan Rabaeus i huvudrollen.
[UNHANDLED: indent]
***

Så rämnar Sovjetunionen, äntligen. Storstaten spräcks upp i ett antal mindre länder, mycket som en följd av Michail Gorbatjovs olika reformer, det som kallas ”glasnost”. Omvärldens förhoppning är ett öppnare ryskt samhälle, en avspänning politiskt och en större frihet för befolkningen. 
     Riktigt så blir det inte, sett över tid. 
     Corny detalj i mina anteckningar: Det här året skickas världens första sms. En tämligen värdelös notering.

***

Dags för mitt yngsta ättelägg, Nick, att göra debut som skådespelare. Han spelar sonen till Rolf Lassgård i filmen ”Min store tjocke far” i regi av Kjell-Åke Andersson. Nick är 12 år när inspelningen äger rum och gör en fantastisk insats. Det är gripande att se honom, av flera orsaker (på grund av skilsmässan från Tove har jag en utomordentligt sårig relation till Sari och Nick, det ska ta många år och tunga terapitimmar innan det reder ut sig) .

[IMAGE: 325.jpeg]

Filmen blir Lassgårds genombrott som skådespelare och renderar honom en Guldbagge. Välförtjänt.
     På tal om Guldbaggar: Jag sitter med i Baggejuryn ett år och tvingas genomlida ett stort antal utomordentligt meningslösa filmer. Ett fåtal utmärkta, förvisso, men rätt så deprimerande överlag. Det får mig att fundera igen: Vad är det som är fel? Manus? Regi? Produktion? Varför produceras så många filmer som saknar riktning, avsikt, vilja? Som är så oprofessionellt genomförda? Som uppblåsta skolfilmer? Utan humor, utan anslag? Ofta med plågsamt dålig dialog. Saknar vi en övergripande konsensus om svensk film? Eller är det den som avspeglar sig i det medelmåttiga? 
     ”Var finns visionen i svensk film?” 
     En rubrik som mekaniskt upprepas vid snart sagt varje debatt eller seminarium och får ett lika mediokert utfall varje gång. 
     ”Ska vi satsa på auteurer eller hantverkare?”
     Mitt råd: Satsa inte på ”auteurer” innan dom kan hantverket (Bergman gjorde ett antal reklamfilmer för tvålen Bris när det begav sig, och ”tvättade” manus på SF i flera år).


---

## Page 199/276

Med detta sagt anser jag att vi har några rikt begåvade auteurer i det här landet. Den avgjort mest originelle är skribenten Lena Anderssons favoritobjekt Roy ”Hugo” Andersson. Hans kortfilm ”Härlig är jorden” som öppnar stafettserien ”90 minuter 90-tal” är magnifik, hans säregna filmspråk är unikt i världen.

***

[VIDEO: https://www.youtube.com/embed/yJXN5VPkyH8]
[IMAGE: 139.png] C.O. REX

***

[UNHANDLED: poem]

***

Carsten ligger på Radiumhemmet, ändstationen, klockan tickar ner. Han är oändligt trött och tärd. Via en liten låda på magen självdoserar han sitt morfin. Jag sitter vid sängkanten. Han håller fram ett skissblock. Vi pratar om en ny utställning på Moderna Museet. Han vill kalla den för ”Show Down”. I blocket har han gjort några enkla skisser till utställningen. 

[IMAGE: 228.png]
[IMAGE: 232.png]

Den märkligaste skissen är den här, ett betongfundament med ett kritvitt träd i, på grenarna hänger svarta glödlampor som frukter (jag använder senare idén i min kortfilm ”Fatimas tredje hemlighet”):

[IMAGE: 233.png]

[VIDEO: https://www.youtube.com/embed/i_QMuDi4HJc]
Vi pratar om skisserna, om detaljer till utställningen, ytor, väggar, material, rum ... vi pratar aldrig om att han ska dö, inte med ett ord, bara om vårt nästa projekt. Vi sitter i en utskuren overklighet, han i sängen, jag intill och båda vet.
     Happy Cousins går snart i graven.
     Jag skriver senare en dikt om upplevelsen:

***


---

## Page 200/276

[UNHANDLED: poem]

***

Den sista teckning Carsten gör är den här:

[IMAGE: 227.png] There must be some way out of here
said the Joker to the Thief.

En månad senare är han död, den tredje mars 1992.

[IMAGE: 246.png]

Rekyl: I flera år och många gånger efter hans död är jag på väg till telefonen för att ringa honom och fråga nåt när jag kommer på: Men han finns ju inte längre? Han är ju död? Vem ska jag då fråga?

[IMAGE: 195.png] Självporträtt 2.

Begravningen äger rum i Skeppsholmskyrkan och förrättas av biskop Caroline Krook. Hon har ett möte med mig och Carstens änka Amis för att ”informera sig” om den avlidne. Amis påpekar att Carsten inte var religiös och inte trodde på Gud. Biskopen noterar det med viss syrlighet. 
     Väl i kyrkan träder hon in i den roll hon är betald för. Hon pratar vackert om Carsten på ett förment personligt sätt som berör mig mycket illa. Jag vet ju att det bara är läppglans. Jag vet också att det är den uppgift hon är tilldelad och följer mönstret för officiella begravningar. Förrättaren är förmedlare, länken mellan den avlidne och dom sörjande. 
 Ändå är det plågsamt att lyssna till.

***


---

## Page 201/276

[UNHANDLED: poem]

***
[UNHANDLED: indent]
Mitt eget förhållande till religion? Till ”Gud”? Lyssna på en sällsynt upplyftande blasfemiker, Stephen Fry, och lyssna noga: 

[VIDEO: https://www.youtube.com/embed/-suvkwNYSQo]
Bättre kan det knappast formuleras.
     Även om Francis Picabia försökte: ”Vad ska en kyrka tjäna till annat än som grav åt gud?”

Minne från gravölet på restaurang Pelikan: Jag blir ensam kvar vid ett bord med Sleven, en perifer bekant och skicklig konstnär. Han mår inte så bra:

***


---

## Page 202/276

[UNHANDLED: poem]

***

Efter begravningen får jag en stor tavla av Amis. Det är Carstens sista målning, ett ödsligt och gripande testamente: 

[IMAGE: 326.png] Sista Skriket. Beskuren.

***

[UNHANDLED: poem]

***

Så går Happy Cousins i graven med Carsten. Projektet som startade i efterdyningarna av vår mormors jordfästelse 1962 och pågick tills skissblocket föll ur hans hand.
     Men vi gjorde en del på vägen. 
     Tillsammans och var och en för sig. Och tillsammans med alla dom konstnärer och artister som vi försökte korsbefrukta genom våra olika projekt. I tryck, tv, musik, film, radio.
     Multimediabegreppet faller ur tiden, alla rättar in sig i leden igen.
     Är min tolkning. 
     Även Gateway går i graven, vårt privata multimediaprojektet, kvar finns bara jackan.
     Ny tid nalkas.

Funderingar runt Happy Cousins: Vad var det som brann mellan oss? Kusiner, förvisso, men det är ingen förklaring. Vi var väldigt olika som personer. Carsten var stram, avskalad, med en förfinad smak, alltid ytterst välklädd, med en märkbar distans till sin omgivning. Jag var turbulent, på alla plan. Ändå triggade vi varandra, från olika håll. I botten låg naturligtvis det som är grunden i alla fungerande relationer: respekt. Jag för hans måleri, han för mitt skrivande.
     Men ändå?
     Vi höll på i över tre decennier, till och från, tätt intill varandra?
     Jag har arbetat mycket tätt intill ett antal andra begåvade människor genom åren, men aldrig som med Carsten.


---

## Page 203/276

Så: kanske det ändå låg i det genetiska, eller det faktum att vi hade ett gemensamt släktträd, en förfluten överbyggnad som rann ner i oss? 
     Carsten tjatade genom åren på mig om vår släkt, han ville att jag skulle skriva släktens historia. Han ansåg att den var full av allt det som ödestragedier ska innehålla: omoral, svek, hänförelse, incest, triumfer, våld, frosseri och sorg. 
     Det var aldrig nåt som lockade mig.  
[UNHANDLED: indent]
Fotnot om Amis, Carstens änka: En vacker och remarkabel kvinna, gift med Carsten till hans död, själv konstnär en period. Hon figurerar på oändligt många av Carstens tavlor, i en eller annan form, deras relation satt aldrig fast. Länge förvarar hon hans aska i en liten urna på spiselkransen i hemmet.
     Kärlek. 

***

För att försöka skölja ur den mesta akuta saknaden efter Carsten skriver jag i raskt takt ett antal sångtexter. Tre till Anna-Lotta Larsson skiva ”5”, tre till Mats Ronanders skiva ”Himlen gråter för Elmore James” och en till Janne Schaffers ”Överblick”. Den sjungs in av Anna Nederdal och heter ”Ingen minns”. 

***

[UNHANDLED: poem]

***


---

## Page 204/276

90-talet rullar på. Succén med ”Lorry” har inte lämnat SVT nån ro. Nu vill dom att vi gör åtta nya avsnitt, fem att sändas under hösten och tre under våren. Vissa kvinnliga skådespelare byts ut, Dalle ersätter Sundvall som regissör, Stefan och jag fortsätter. Men Carsten är död och därmed också ”Kanal C”. Istället vill jag göra en miniparodi på krimserier. Jag döper den till ”Larry löser fallet” och skriver den tillsammans med Måns Herngren. Han spelar själv rollen som Larry.   
     Det blir en egendomlig liten serie.
     Stefan och jag går också vidare från ”Tillfällgt Avbrott” och släpper lös ett antal mer eller mindre skruvade karaktärer mitt i programmen, däribland Doktor Dengroth, överläkare på Danderyds Sjukhus. Han  bemöter det mesta i tillvaron med sitt specialuttryckt ”Aaahhh ... jag är skeptisk!” Även det ett uttryck som fäster långt utanför tv-rutan. 

***

Tidigare på året har jag och Stefan skrivit en helaftonspjäs till Scen Offside, en nystartad teater i kvarteren bakom LO-borgen. Pjäsen heter ”Smutsiga Ögon”,  en enmansföreställning. 

[IMAGE: 291.jpeg]

Stefan spelar en brusten reklamman som har sökt sig till en ödslig lokal för att hantera sin dotters självmordsförsök. Han rannsakar sitt och sin familjs liv, i skenet av den tid vi lever i, och kommer fram till ett svart hål. Föreställningen börjar med att Stefan trycker på dotterns gamla kassettbandspelare och lyssnar en stund på en låt av Status Quo... och slutar med ett skott i mörkret. 
     I programbladet skriver jag en liten text till föreställningen:

”... det finns en stillhet i oss, ibland ... inte ofta, men ibland ... vissa ögonblick när allting faller på plats och det blir avklarnat och skarpt ... som eggen på en mycket vacker kniv, eller ett samurajsvärd ... stunder när vi ser det vi kanske aldrig borde ha sett, för vår egen skull, och minns det vi helst borde ha glömt ... det är en farlig stillhet, om man fastnar där, i det kusligt uteslutna ...det som aldrig mer tar mark ... man går från den ena väggen till den andra, fast det finns inga väggar, men man går som om det fanns, utan att röra sig ur fläcken ... tiden upphör, ljuset stryps och ingenting blir kvar ... det är en farlig stillhet ... när blicken plötsligt bryter igenom och allting blir ohyggligt enkelt ... och skrämmande klart ...”

Spinoff: Regissören Mikael Håfström gör en tv-film av pjäsen för SVT, med Stefan i huvudrollen.
     Pjäsen sätts också upp på Boulevardteatern våren 2011 och hösten 2020 spelas den på Teater Vestvolden i Köpenhamn. Där heter den ”Käre Far - ett sidste farvel”.

***

Äntligen är jag framme vid en av mina kommande älsklingsflykter: flugfiske. Cilla har flugfiskat i många år, jag har nöjt mig med spinnfiske. När hon tar med mig upp i fjällen, högt ovanför Arjeplog, till en liten fiskecamp vid Piteälvens upprinnelse blir jag helt såld. 
     Av många orsaker.


---

## Page 205/276

Orsak 1 är färden dit: Du åker Silvervägen från Arjeplog mot Norge, direkt efter Arjeplog dör all uppkoppling och återkommer inte förrän du passerar samma punkt från andra hållet. Efter det är du totalt urkopplad, på det planet. Vid en liten by som heter Tjärnberg kliver du in i en helikopter och stiger mot fjällen, så pass lågt att du kan se renarna röra sig över kalfjället. Det är en fantastisk flygfärd (inte så fantastisk för Olivia Rönning i vår senaste bok ”Fruset Guld”, hon gör samma färd men kraschar mot en bergskam efter ett åsknedslag i maskinen). Helikoptern går ner i Miekaks fiskecamp. Den ligger precis intill ett dånande vattenfall, på kanten till en större sjö full med feta rödingar och öringar. Där inkvarteras du i en enkel och funktionell trästuga och saknar ingenting.
     Mobilen använder du som kamera och ficklampa så länge batteriet räcker, tröttnar du på att äta den fisk du får upp kan du inhandla Bullens Pilsnerkorv och en del annat smått och gott i en värdstuga.
     Orsak 2 är naturen: Du befinner dig i ett av Europas sista vildmarksområden, Sverige när det är som vackrast och mest bortglömt. Allt har vidunderliga proportioner. Dom majestätiska bergen, med sina fickor fulla av gnistrande snö. Kalfjällen, med hjortron och renar och skygga ripor. Det klara, iskalla blå vattnet som strömmar från alla håll och kanter och smakar bättre än det dyraste importvattnet på Operakällaren.
     Allt finns här, än så länge.
     Du blir mycket liten i den här omgivningen, ödmjuk, och påminns brutalt om allt vi håller på att förstöra. Inklusive den här miljön.
     Orsak 3 är flugfisket: För den som aldrig har flugfiskat är det svårt att förklara det förtrollande. Det som gör att du tillbringar timmar stående i strida forsar enbart fokuserad på fisket. Hur du rensar huvudet på allt utom det som gäller där du står, hoppet om ett hugg, ett motryck, en tyst kamp med en glittrande muskel som då och då slungar sig över vattenytan. Ibland får du in den, ibland inte.
     Det är magiskt.

[VIDEO: https://www.youtube.com/embed/lNLWyhbUI5Q]

Till flugfisket och Miekak återvänder jag så ofta jag kan. Det, och svampplockning, är lungorna i mitt liv (nuförtiden). 

***

Roligt fiskeminne av ett helt annat slag: Jag, min son Nick och hans kusin Gabriel är på Azorerna. Gabriel är en otvungen person, talar flytande spanska och lär snabbt känna en restaurangägare nere i hamnen i Ponta Delgada. En man som har basat över restaurangkedjor lite runt om i världen. En kväll berättar vi för honom att vi ska ut på lite havsfiske nästa dag. 
     - Får ni nån fisk så ta med den hit så ska jag laga till den, säger han.
     Nästa morgon åker vi ut i en hyrd båt, ”Rabao”, med tre mans besättning. Efter en timme hugger det till i ett av spöna, linan forsar ut. Jag spänns fast i stolen akteröver och börjar veva in, släpper efter, vevar in. Efter en kvart är armarna totalt slut. Nick tar över. Han orkar betydligt längre, men ger upp till slut. Gabriel tar vid, en vältränad ung man. I drygt en timme arbetar vi tillsammans för att få in fisken till båten. När den närmar sig märker vi hur besättningskillarna blir mer och mer upphetsade. Fortfarande har vi inte sett vad det är vi har på kroken, men vi fattar att det inte är en sardin. Till slut får vi in bytet nära båten och ser vad det är - en enorm tonfisk. Alla fem hjälps åt med händer och olika redskap för att få ombord bjässen. 
     Det är ingen sinekur. 

[VIDEO: https://www.youtube.com/embed/R4sO5UxZ73o]


---

## Page 206/276

Väl tillbaka i hamnen hissas fisken iland, hängs upp i en krok och vägs. Vågen stannar på 121 kilo. 

[IMAGE: 601.JPG]

Samtidigt ringer Gabriel till restaurangägaren och säger att vi har lite fisk nere på kajen, om han är intresserad.
     - Men ta med en bil.
     Restaurangägaren är där på fem minuter, med en skåpbil. Han ser fisken, gapar, skakar på huvudet och ringer in extrapersonal till köket. Under tiden har båtägarna ringt till nån europeisk fiskeriförening och registrerat fångsten, det är tydligen ett rekord på gång för just den här arten.
     Konklusion: Två kvällar i rad bjuds vi på tonfisk anrättad på alla upptänkliga gourmetvis nere i hamnen. Med utsökt vitt vin till. Åtskilliga gäster förbryllas av dom tre utlänningarna som behandlas som rockstjärnor av personalen. Efteråt har vi förstått vilken guldgruva restaurangägaren kom över, han hade fått färskt tonfiskkött för åtskilliga veckor framöver. 
     Minst.
     Själv tänker jag på Hemingway och ”Den gamle och havet”. Vår fångst känns som en liten hämnd för ”spiken” i Havanna.
[UNHANDLED: indent]
Mindre roligt fiskeminne: Jag, Nick och Gabriel är ute på en fisketur utanför Sardinien. Jag får upp en mindre, okänd fisk, lossar den från kroken och känner ett kort stick. Strax efter får jag svårt att andas och sjunker ner mot relingen, tröjan blir blöt av svett. Nick ropar på mannen som kör båten. Han kommer ut, ser fisken på däcket och blir påtagligt skärrad. Viskande förklarar han för Nick att det är en Tracina, den har en giftig tagg på ryggen, giftet är väldigt starkt och kan orsaka hjärtstopp. Nick tittar på mig och jag ser hur orolig han ser ut. ”Ska farsan dö här? Mitt ute på havet i en fiskebåt?” 
     Typ. 
     Samtidigt sätter mannen full fart in mot hamnen i La Maddalena. Jag sitter stilla på däck, efter en halvtimme avtar trycket i bröstet, andningen går lättare, svettningarna lägger sig. Väl inne i hamnen har jag nästan inga känningar kvar och kan gå iland för egen maskin. Förmodligen fick jag ett mycket ytligt stick. Mannen med båten är lättad, av flera skäl, antagligen. 
     - Din pappa har ett starkt hjärta, säger han till Nick.
     Starkt och solkigt.

***

På tal om resor: Tidskriften ”Resguide” hör av sig igen och vill ha en text. Jag skriver en som får rubriken ”I den stora vidriga världen”. I den berättar jag om språkförbistringar och beskriver en privat upplevelse från ön Symi i Grekland:


---

## Page 207/276

”Jag klev in i en liten handelsbod på en ö i Grekland i akt och mening att köpa benunderkläder. I en svensk butik skulle jag kort och enkelt ha sagt: ”Ett par kalsonger, tack.” I den lilla handelsboden stod jag framför en skrumpen men vänlig dam från förra seklet som tilltalade med mig obegripliga ord.  ”Kalsonger” sa jag. Det händer att mitt eget språk fungerar även utomlands, speciellt om jag upprepar orden. Inte den här gången. Gumman vindade en aning med ögonen och jag upprepade ”Kalsonger ... underwears.” Då vände hon sig om och plockade fram en vacker visp i trä. Jag skakade på huvudet. Det förstod hon. Så markerade jag med händerna runt bålen vad jag sökte. Då nickade hon mycket vänligt, gick bakom disken och kom fram med en plasthink. Jag skakade åter på huvudet och gumman log. Jag insåg att vi inte förstod varandra. Hade jag inte drabbats av en lokal bakterie som med explosionsartad hastighet tömt mitt maginnehåll i de kalsonger jag medfört hemifrån, skulle jag omedelbart ha lämnat butiken. Nu var kalsonger ett måste, det sista paret kunde när som helst drabbas av samma häftiga utflöde. Nödd och tvungen tog jag ett steg mot den gamla kvinnan, lossade min livrem, drog ner mina byxor och pekade på kalsongerna.
     Då klev han in. 
     Hennes son, en ytterligt välväxt fiskare, brun, frisk och stenhård. Hans blick var mycket tydlig. När han tog ett steg fram försvann jag stapplande ut ur butiken inom tre sekunder. Fem sekunder senare slog bakterien till.     
     Jag hatar att resa.”

Jag kunde ha skildrat ett betydligt mer dramatiskt trauma från samma resa, samma ö. Jag har hyrt en lägenhet i ett vitt hus vid en blå vik. Ensam. Tanken är att jag äntligen ska få grepp om min kaotiska textmassa, betitlad Baronessan Borelli. 
     Det går åt helvete. 
     Ingenting föds och allting dör. 
     Tycker jag. 
     Dagarna rinner iväg medan jag stirrar ut på en hånfullt vacker verklighet. Till slut inser jag att det är kört, den här gången också. Som plåster på såren drabbas jag av en konvulsiv maginfluensa. Två dygn krälar jag runt på ett kallt stengolv, tredje dygnet kommer en vänlig kvinna förbi med vad jag tror är gröt. Jag packar min bag och tar en båt in till Rhodos. Jag är utskiten på alla plan, ensam som en polarbjörn på ett smältande isflak. Jag hyr ett billigt rum över natten, går ut i mörkret, undviker människor, smyger i gränder, känner att jag är ganska nära gränsen för vad jag orkar med (alla som har varit där vet vad jag pratar om). När jag kommer tillbaka till hotellet ser jag en liten låda intill entrén. Den är full av böcker som turister har lämnat kvar. Jag studerar ryggarna och ser en bok av Slas, en av mina favoritförfattare. Jag tar med den upp på rummet. Det är en samling noveller. Jag lägger mig på sängen och börjar läsa. En av novellerna handlar om en man som är övertygad om att han kan gå på vattnet. Han sjunker, men är övertygad om att han bara behöver större skor. Han tror på det omöjliga.
     Jag läser boken rakt igenom, går ner i foajén och köper en flaska kallt vitt vin, korkar upp och läser boken en gång till. Från pärm till pärm. 
     Den räddar mig.
     Det borde finnas en speciell genre för det, litteratur som räddar liv.
     Jag träffar Slas ett par gånger ihop med Gösta, men får aldrig tillfälle att berätta hur han räddade livet på mig en natt i Grekland. 
     Eller åtminstone förlängde det.

***

Det här året får jag ett brev från redaktionen för Bra Böckers stora författarlexikon. Dom vill att ha med mig, för första gången. Det får dom. Så här lyder texten om mig i boken:

”Att i lexikal form behöva nedteckna en informationstext om Rolf Börjlinds författarskap är en mycket motbjudande uppgift. 
     Av två skäl.


---

## Page 208/276

För det första för att nedtecknandet i sig kan ge sken av att nämnda författarskap de facto har ett lexikalt värde, vilket alla som överhuvudtaget öppnat en bok vet att det inte har. 
     För det andra för att processen i sig kräver att vissa av upphovsmannens texter måste läsas på nytt - en i vissa avseenden direkt kväljande uppgift.
     Det är alltså med stor tveksamhet, för att inte säga olust, denna text ändå kommit på pränt. Av en enda orsak: det vore ännu värre om den inte gjorde det. Vetskapen om Börjlinds infama knep att hänsynslöst utnyttja sitt utanförskap skulle ofelbart ha lett till en besinningslös smädeskampanj mot såväl bokförlaget Bra Böcker, dess utomordentligt kompetenta redaktörer (låt mig här bara nämna Bo Heurling), Sveriges Författarförbund och i slutändan såväl Nobelpriskommittén som Antonia A:son Johnson. Denna text bör därför läsas genom strikt profylaktiska linser. Vilket inte hindrar att innehållet i sig kan ha en sanitär effekt på de läsare som till äventyrs inte har genomskådat den bubbla av förment extas som alltid genomsyrat Börjlinds maniska försök till självförverkligande. 

[MORE]

Jag kan intyga allt som sägs i texten är sant, eftersom jag har skrivit den själv. Utan ändringar från redaktionen för Bra Böcker (eller Antonia A:son Johnson).

***

Jag fyller 50. Det är som att fylla 49 fast ett år senare och lite mer fest och något fler gåvor. Av några vänner får jag en märklig skulptur i present, gjord av den skicklige konstnären Karl-Olov Björk. 

[IMAGE: 238.jpg] Döden i lusthuset.

Nederdelen av ett kranium inneslutet i ett öppet trävisir. På efterfesten i vår lägenhet orsakar skulpturen våldsamma diskussioner. Det handlar om skändandet av döda. En av gästerna vill kasta ut föremålet genom fönstret. Jag förstår inte riktigt upprördheten. 
     Många år senare besöker jag och två av mina barn, Joakim och Sari, den märkliga skelettkyrkan i Kutna Hora utanför Prag. Ossariet nere i källaren är konstfullt utsmyckat med ben från cirka 40.000 människor, bland annat hänger en stor sexarmad ljuskrona i taket, helt gjord av skelettdelar och kranium. 

[IMAGE: 292.png] Dödskapellet i Kutna Hora.
[UNHANDLED: indent]
Vid en jämförelse framstår Björks skulptur som tämligen oförarglig.


---

## Page 209/276

Bestående effekt av femtioårsfyllandet: Min riktiga födelsedag infaller på en torsdag och firas enbart med en lättare mottagning på dagen. På kvällen intar några av mina vänner ärtsoppa och punsch på lokal och bestämmer sig för att skapa en tradition. Tillsammans med Cilla och mig bildas Ärtklubben, åtta personer som under tio års tid träffas en gång i månaden och äter soppa (över tid tillkommer en del barn också).
     Trevligt så länge det varade.  

***

1990 utkom en bok som jag läser först nu. Den heter ”Catrine och rättvisan” och är skriven av journalisten och terapeuten Hanna Olsson. Huvudperson är den mördade och styckade Catrine da Costa, en 27-årig prostituerad med Stockholms innerstad som arbetsplats. Hennes kroppsdelar hittas 1984 på några olika platser i Stockholm (dock aldrig huvudet). Jakten på hennes mördare mynnar ut i dom så kallade styckmordsrättegångarna. En allmänläkare och en obducent åtalas för mordet men frias. Olssons bok är en ursinnig partsinlaga som försöker avtäcka en omfattande rättsröta i handläggandet av mordet. Även Jan Guillou och GW Persson anser att handläggningen är en rättsskandal, men av diametralt motsatt anledning.
     Jag, Sauk och regissören Mikael Håfström vill använda boken som underlag för en tv-serie om rättsfallet. För SVT Drama. Vi bjuds hem till Olsson för att presentera våra idéer. 
     Det blir ett egendomligt möte. 
     När vi kliver in i hennes lägenhet har hon tänt stearinljus och små doftljus överallt, det råder en nästan sakral stämning i rummet. Jag blir obehaglig till mods. Obehaget minskar inte när Olsson vänder sig mot mig direkt efter vi har hälsat och säger:
     - Varför var du så vidrig mot Kerstin Thorvall i den där satiren, kan du förklara det?
     En minst sagt överrumplande inledning på ett möte om mordet på Catrine da Costa. Men jag har fått likartade frågor om Thorvall ett par gånger tidigare och upprepar det jag har svarat då. Det leder till ett visst meningsutbyte. Vi står en bit ifrån varandra i synen på satir. 
     Dock: mötet slutar med att Olsson ger oss tillgång till en del av allt det researchmaterial hon har samlat på sig. Samtidigt är hon tveksam till projektet. Hon har en nära kontakt med da Costas mamma och syster och vill inte utsätta dom för fel saker. Fullt begripligt. 
     Jag skriver ett grovmanus till serien som får namnet ”Åklagaren - så slaktas ett luder”. I manuset har da Costas mamma och syster viktiga roller. Deras reaktioner på det som hänt är betydelsefulla. Jag bedömer att vi beskriver deras karaktärer pietetsfullt.
     Men.
     Olsson kontaktar oss. Hon har bestämt sig. Hon vill inte att vi gör tv-serien. Hon vill inte att vi använder hennes bok som underlag. Hennes skäl är flera, men viktigast är omtanken om da Costas mamma och syster. Dom lever redan med outhärdliga sår efter tragedin, en medial exponering i tv-form skulle inte underlätta deras liv. Hur vällovligt syftet än är.
     Inte så svårt att förstå. 
     Så, manuset läggs på is ... och där ligger det än idag (även om isen har smält). 

Minne från arbetet: åklagaren Anders Helins ”bevingade” omdöme om ett par av da Costas arbetskamrater, prostituerade, som kunde ha talat till hennes fördel: 
     - Jag vill inte ha några fladdriga vittnen i rättssalen.
     Jag delar i viss mån Hanna Olssons upprördhet. 

***


---

## Page 210/276

Och nu ett helt ovidkommande fragment som dyker upp, kanske som en association efter styckningen av da Costa, en information som jag har lagt på minnet. Eller på en kudde av pärlor. Det handlar om den engelska bödeln Albert Pierrepoint som sa så här när arbetsbördan tidvis blev för stor:
     - Glädjen i jobbet försvann. 
     Alla har olika referensramar.
     På tal om det har jag alltid varit förtjust i författaren Ernst Jüngers lakoniska konstaterande: ”Bödelns medlidande ligger i det säkra hugget.”
     Formuleringskonst.

***

En långfilm med Lorrygänget? 
     Varför inte?
     Peter Dalle och jag börjar bolla idéer. Jag ringer en nära vän och filmproducent, Christer Abrahamsen på Cinema Art, en av få raka och pålitliga personer på den här nivån, orädd och generös. 

Fotnot: Vid den här tidpunkten är filmbranschen full av skrupelfria månglare som lurar skjortan av allt och alla överallt: ”Kolla så du har handen kvar när du har hälsat på en producent.” 
Eller som jag själv skriver om en producent på den här tiden: ”Han har en eminent förmåga att driva en drillborr genom kraniet på unga begåvningar och dränera deras talang med ett sugrör av sedlar.”

[IMAGE: 226.png] Målning av Ove Enervald.

Men alltså inte Abrahamsen.
     Han tänder på idén. Vi frågar runt och alla inblandade verkar sugna på att göra en film. Det dröjer inte länge innan planerna når Dramachefens öron, Ingrid Dahlberg. Hon kräver att SVT ska vara medproducent. Vi vill stå fria från det. Då klargör hon att vi under inga omständigheter får använda namnet ”Lorry” på filmen. Hon anser att SVT äger exploateringsrätten till namnet. Vi påpekar att namnet ursprungligen är ett förslag från författaren Sven-Hugo Persson, är taget från en känd dansrestaurang i Sundbyberg och knappast kan vara upphovsrättsskyddat. Dahlberg står på sig. Eftersom varken Dalle eller jag eller vår producent vill hamna i en juridisk konflikt med SVT gör vi en enkel rockad - vi vänder på namnet och kallar filmen för ”Yrrol”.   
     Dahlberg kommenterar aldrig tilltaget (hon hade, märkligt nog, ingenting att invända tidigare när delar av Lorrygänget satte upp en kabaré som dom kallade ”Lorry på Tyrol”).
 Hur som helst.
     Dalle och jag börjar skriva manus, var och en på sitt håll. Vi är snabbt på det klara med att filmen ska bygga på enskilda tablåer. Kittet mellan dom blir små reklamsnuttar. Dalle skriver också en ”ram” som ska ge känslan av att det faktiskt är en historia från a till ö som ska berättas. 
     Vilket det inte är.
     Filmen spelas in med Dalle som regissör och blir en stor framgång. Året efter tilldelas jag och Dalle en guldbagge för bästa manus. I mitt korta tal ger jag juryn en eloge för modet att premiera komik. Det hör inte till vanligheterna i dom här sammanhangen.

[IMAGE: 268.jpeg]

[IMAGE: 327.jpg]


---

## Page 211/276

Suzanne Reuter får också en bagge för bästa kvinnliga skådespelare. Det är hon väl värd.

***

På sensommaren det här året tilldelas jag Rydöpriset: ”För den fria tanken - till Olof Palmes minne”. Tidigare pristagare är Jan Myrdal, Ivar-Lo och Maria-Pia Boethius. Priset delas ut av den tidigare kulturministern Bengt Göransson och motiveringen är en orgie i självslick:

”Rolf Börjlind tilldelas Rydöpriset för sin manusproduktion till film, radio och tv. I underhållningsprogram som Kabaret Öppen Kanal, Lorry, Jönssonligan och Sista Skriket har Börjlind med sina texter på ett enastående sätt gisslat makthavare, fördomar och företeelser i vårt samhälle.
     Det hans vassa penna format har klivit in i våra vardagsrum och biosalonger och fått oss att besinna ett djupt allvar bakom det vi lockas att skratta åt.
    Rolf Börjlind är nyskapande som samhällskritiker. Han har gång på gång sökt nya former och vägar för sitt engagemang och sitt skrivande. Genom detta har han också banat sig en särpräglad och värdefull plats i samtidsdebatten.” 

Vad hände med ikonoklasten och folkhemsterroristen? Hädelsens härförare?
     Bra fråga.

***

[UNHANDLED: poem]

***

Vid prisutdelningen dyker Sauk upp, helt oannonserat (även för mig) och framför en text jag har skrivit (långt tidigare, till en kabaré på Zum Alten Brunnen). Den heter ”Varför försvann vi?”: 

”Jag har rymt ... från framtiden. Jag har rymt tillbaka, hit, för att få träffa människor igen. Er. Riktiga människor. Framtiden har berövat mig min mänsklighet. Framtiden är inte grym, den är bara logisk och osentimental. När den upptäckte att jag såg det jag inte borde se, stack den ut mina ögon. När den upptäckte att jag lyssnade för noga, spräckte den mina trumhinnor. Nu är den ute efter mitt språk. Språket är den sista mänskliga rest jag har kvar. Det är därför ni måste lyssna. Det började ju redan på er tid.


---

## Page 212/276

[MORE]

***

Texten trycks i Expressen en vecka efter prisutdelningen. 
     Bra spridning, gratis.

Klargörande 4: Jag har aldrig deltagit i ”det offentliga samtalet”. Jag har aldrig haft behov av att ”göra min röst hörd” i det för dagen ”stekheta”, att oavbrutet ha en privat åsikt (som sagt: man bör byta åsikter som man byter skjortor). Vid ett fåtal tillfällen (två, tror jag) under 55 år har jag reagerat och gett offentligt uttryck åt en privat upprördhet, senast som svar på en intervjufråga:
     - Vad önskar du mest av allt just nu?
     - Att Trump dör.
     Resten har jag kanaliserat i min konstnärliga verksamhet.

***

Mina föräldrar dör på 90-talet, med några års mellanrum. Svea i cancer, Otto av utslitet hjärta. Arvet består huvudsakligen av en del vackra möbler och föremål, tillverkade av intarsiaspecialisten och rumlaren Nils, farfar. Det pekuniära utfallet är magert, men vi behöver inte göda kistkrämarna i onödan. Båda föräldrarna är noga med att deras kremerade kroppar ska strös för vinden. Inga privata minnesplatser. Inget konkret som ska minna om deras liv. En sekulär attityd som jag kan sympatisera med.


---

## Page 213/276

Privata reflektioner efter deras frånfälle: Två föräldrar som saknar verktyg. Unga. Svea är 22 när hon får mig. Vad är hon utrustad med? Otto, son till en alkoholiserad bohem. Vad får han med sig? Vad sänker dom ner i mig? Varför sörjer jag inte deras död? Blev deras fysiska övergrepp i unga år en bumerang? Stängde jag bara av dom? Kan man göra det som barn? 
     Får man det?
     När Gösta och jag ska göra ”Morrhår och Ärtor” finns det en central fråga som han ofta tar upp: ”Måste man älska sin mamma?” Han kommer fram till att det måste man nog, trots allt. Själv har jag svårt att applicera det begreppet på mina föräldrar. Älska hur? Kvinnor har jag älskat, mina barn och barnbarn älskar jag, min syster, men mina föräldrar? 
     Jag vet inte vad man ska känna då.
     Vad jag ska känna nu.
     Kärlek? Saknad? Sorg?
     Jag vet inte. 
     Men att inte kunna älska är inte detsamma som att hata. 
     Långt därifrån, och kanske ännu mer tragiskt. Att vara likgiltig.
     Förmodligen sitter dom i en mjuk himmel nu och tittar ner på sin son och fattar ingenting. ”Vad menar han? Varför beskriver han oss på det där sättet? Har han alltid känt så? Eller gör han sig bara märkvärdig, igen?”
     Kanske.
     Eller så saknar han verktyg, han också.
     Minne av Svea: Jag har intervjuats i en tidning och fått en del frågor om min bakgrund, mitt ursprung, och råkat nämna att min pappa körde spårvagn som ung. Svea läser intervjun och ringer upp mig. Hon är fullständigt rasande och förbjuder mig att nånsin mer tala om ”vår familj”. Själv kommer hon att bryta kontakten med mig (det händer då och då, pågår ett tag och sen tar hon kontakt igen). Jag försöker försvara det jag har sagt: 
     - Men det är ju sant? Han körde ju spårvagn? Vad är det med det?
     Hon lägger på.
     Minne av Otto: Han ger aldrig ifrån sig några kommentarer om allt jag åstadkommer genom åren. Inte ett ord.
     Som om han skäms. 
     Strax innan han flyttas till ett hem drar han plötsligt ut en tjock pärm ur bokhyllan. Den innehåller urklippta och noga daterade artiklar om allt jag har gjort sen 25 år tillbaka. Samlade och sorterade av honom. 
     Hur knuten kan man bli?
     Ändå, i slutet av deras liv: En ömhet. Åldrade käril, två sammanväxta stammar utan grenar ... ingen av dom la märke till ett par rotlösa ättelägg i utkanten av skogen. 
     Må så vara.

Parentes: När jag skriver detta har jag just hittat en tjock pärm på vinden fylld med brev, dom flesta från mina föräldrar. Läsningen av dom gör mig väldigt förbryllad. 
     Jag återkommer till det när jag är framme vid 2020.
[UNHANDLED: indent]
***

På tal om söner och fäder.


---

## Page 214/276

Mats Arehn hör av sig. Vi har gjort mycket tillsammans vid det här laget och gillar varandra, även privat. Han är rak, sårbar och bra på att trolla. Dessutom väldigt rolig. Han är också en dedicerad regissör med en funktionell verktygslåda. Nu vill han göra en film om sin pappa, en mycket originel livsälskare och charlatan. Jag förstår att det är en historia som har ruvat i Arehns hjärta länge. Han vill att den ska heta ”Vita lögner”, ett uttryck pappan använde för att ursäkta sina små och stora bedrägerier. Vi ska följa en människas uppgång och fall, sedd genom den lille sonens ögon (Mats). 
     Jag tycker historien är fantasifull och djupt mänsklig. Och dråplig. Vid ett tillfälle köper pappan på sig ett antal stora vinfat i trä (för familjens besparingar). Han tänker starta en stugby i Frankrike. När dom nermonterade vinfaten anländer är dom omöjliga att montera ihop. Ännu en dröm spricker.  
     Filmen ska utspelas på 40-talet, huvudsakligen, och spelas in på lite olika ställen i Europa. 
     Manuset blir klart ett tag senare, filmen spelas in och Peter Haber gör en lysande rolltolkning av Arehns pappa. Han blir välförtjänt guldbaggenominerad för sin insats.

[IMAGE: 259.jpeg]

Filmen går senare som tv-serie.

Själv går jag vidare och skriver en ny pjäs till Scen Offside. Den heter ”Från lem till lever”. Förmodligen är det en komedi, med viss underskruv. I programbladet beskrivs föreställningen som ”en väldoftande komedi, en osande samtidssatir och en hoppfull och innerlig samtidssaga om 90-talets människor.” 

[IMAGE: 515.png]

Två män träffas på scen för att laga en trerätters middag ihop - Rårakor med sikrom, Skärgårdsgryta och Skånsk äppelkaka. En tredje person sitter vid ett piano och spelar melodier då och då. Skådespelarna är Anders Beckman, Lars-Göran Persson och musikern Tomas Elfstadius.
     Ett par gånger före premiären samlas vi hemma hos mig och Cilla för att provlaga hela menyn, stämma av tider och repliker för att få måltiden att ticka in rätt på scenen. En av replikerna minns jag:
     - Man måste vara trogen sin begränsning.
     För övrigt är det en pladderpjäs där jag excellerar i nonsensdialog med underskruv, Lars Norén utan Lars Norén.
     Ungefär.

***

Det är en sen eftermiddag och jag är på väg över Mosebacke Torg. Träden är avlövade, Södra Teatern är stängd, ute på terassen skymtar vattnet i fjärran. En gång stod en arg ung man därute och betraktade stadens inlopp, min studentuppsats i svenska handlade om honom. Arvid Falk. Nu är det tomt därute. Själv är jag på väg till en lägenhet intill teatern.  

Bakgrund: 1971 utförs en av Sveriges mest spektakulära kassaskåpskupper. Den äger rum vid Vattenfalls kraftverksbygge i Vietas, en vattenrallarby vid Luleälven. Det är en omvänd rififikupp - rånarna ålar sig in under en barack mitt i natten, sågar upp ett golv och svetsar upp kassaskåpets botten. Bytet blir 541.000 kronor (drygt tre miljoner i dagens penningvärde). Vid den här tidpunkten är det Sveriges största kontantrån genom tiderna och förblir olöst tills det preskriberas (kriminologen Jenny Rogneby gör 2020 en true crime-pod om rånet).


---

## Page 215/276

Filmfotografen John Olsson och hans hustru, Agnetha Fagerström-Olsson, vill göra en långfilm om händelsen. Dom vill att jag skriver manuset. 
     Det är deras lägenhet jag är på väg till. 

Det finns lägenheter och lägenheter. Det finns avskalade, minimalistiska och vita, och så finns det den jag kliver in i här. Mörk, stor, belamrad och full av fantasi. Jag föredrar det. Jag inbillar mig att ett hem är utsidan av det som finns inuti dom som bor där. 
     Vi sätter oss i djupa, sköna fåtöljer, föser undan en hund och börjar prata om Vietas. Om kuppen. Om Johns tankar, hans episka visioner, dom suggestiva miljöer det handlar om, människorna i en vattenrallarby, spänningen i själva brottet. 
     Han ser redan öppningsscenen framför sig: en stor, vid bild på en liten buss som klättrar längs en dramatisk fjällkant, inåkning mot bussen, in i bussen, den är fylld av karga vattenrallare på väg till jobbet, nån drar ett dåligt skämt.  
     Jag suger i mig alltihop.  

Tillsammans åker vi upp till Stora Sjöfallet för att göra research. 
     Jag får en chock när jag ser effekterna av dammregleringen. Hela det gigantiska vattenfallet är torrlagt. Enorma, vackra klippblock ligger nakna och blottade, det känns som ett vidrigt övergrepp på naturen. Som flugfiskare kan jag lätt föreställa mig hur det en gång har sett ut här, när vattnet forsade ner och slungade sig runt klipporna och gav näring och ly åt vilda ädelfiskar. Nu är allt torrt, dött och grått.
     Det är beklämmande och skrämmande.
     Vi samlar in så mycket information vi kan få på plats, om rånet, om teorierna om eventuella gärningsmän (som pendlar mellan samer och rallare och långväga rånare), tar bilder, inspekterar baracken där rånet ägde rum och pratar med gamla kriminalare som var med i utredningen.
     På kvällarna äter vi lamm och dricker rödvin i en stor, tom restaurang i byn.
[UNHANDLED: indent]
Hemkommen skriver jag manuset, diskuterar med John, skriver om och landar så småningom i en omfångsrik och dramatisk berättelse med många bottnar. 
     Problemet med berättelsen är slutet. Vi kan inte presentera en gärningsman. Vi vet inte vem som begick brottet (även om vi har våra teorier). Det blir en open end.
     Eventuellt är det orsaken till att paret Olsson aldrig får igång projektet, tyvärr. 
     Men bilderna av det skändade vattenfallet glömmer jag aldrig.

***

Ett nytt älskat barn kommer till världen: Cillas och min dotter Molly. Hon föds mitt under brinnande fotbolls-VM i USA. Jag sitter i ett tomt rum på Södersjukhuset med en liten vägg-tv och följer delar av den svenska bronsbragden. Utan att kunna explodera. Ljummet vatten, kexchoklad från en automat och ett stråk av desinficeringsmedel genom luften.
     Hårt.
     Om Molly: hon är det första av mina barn som jag ser i ögonen innan det ser sin mamma. Hon är förlöst med ett oplanerat kejsarsnitt. Jag får en stund med henne helt för mig själv. 
     Spelar roll.  
     Men vi författare tolkar gärna in saker och ting där ingenting finns att tolka in. Det är vårt privilegium.


---

## Page 216/276

Rätt snabbt byter vi sjukhuset mot vår lägenhet på Bondegatan, korsningen Nytorgsgatan. För mig är det en märklig känsla att bo på Söder igen. På 50-talet hängde jag i Björns Trädgård och spelade fotboll på den sandplan som fortfarande ligger kvar vid Folkungagatan. Brandstationen på Tjärhovsgatan ser nästintill intakt ut på utsidan. Det anrika huset som härbärgerade polisstationen är kvar, men stationen är flyttad några hundra meter. Huset minns jag eftersom det var på den vinden vi hittade en försvarlig packe porrtidningar och drog upp på Fåfängan för att runka (i förhållande till dagens porrexplosion på nätet var dåtidens tidningar extremt pryda, kanske en skymtande bröstkant under en bikinitop, men det räckte). Idag sitter ungdomen på kafé String och dricker latte med exotiska kryddor och pratar om sin favoritinfluencers.
     Kan jag raljera, jag har suttit där själv flera gånger, orunkad.
     På tal om vår lägenhet på Bondegatan: Vi bor granne med en person som ett par år senare blir inspiration till en kultfigur i tv-sammanhang utan att ha en aning om det. 
     Han är mycket excentrisk. 
[UNHANDLED: indent]
Men nu backar jag lite: Året innan har jag fått ett samtal från Gunnar Bergdahl, en av cheferna för Göteborgs Filmfestival. Dom har startat en stafettfilmserie som kallas ”90 minuter 90-tal”. Ett antal filmmakare ska göra var sin tio minuter lång kortfilm under tio års tid, som ska skildra 90-talet. Resultatet ska klippas ihop till en långfilm när decenniet är slut.   
     Flummig idé. 
     Bergdahl undrar om jag vill samarbeta med Gunnel Lindblom. Hon ska göra den tredje kortfilmen i serien.
     - Hon har bett oss ta kontakt med dig.  
     Lindblom och jag har samarbetat tidigare, i Kråka-projektet, och fått bra kontakt: vi har lätt att kommunicera.
     Eftersom jag och Cilla just befinner oss djupt inne i en mörk skog på jakt efter svamp, ett av våra tunga intressen, så ber jag att få återkomma. Så fort jag stöter på en liten porcini, en späd stensopp med utsökt smak, vet jag vad jag ska svara.

[IMAGE: 212.png] Lindblom & Börjlind
[UNHANDLED: indent]
Lindblom och jag träffas. Hon vill göra en enkel och rak film, med en enda person i centrum. Keve Hjelm. Hon vill att filmen ska handla om vad vi gör med vår jord (detta är alltså 1992). I princip handlar det om en monolog, gestaltad av en ensam man i ett litet torp som försöker leva nära jorden, nära ljuset, tätt intill den rytm som ingen längre minns, som försöker hålla sig fast i en värld som försvinner.
     Jag skriver den.
     Filmen heter ”Betraktelse” och Hjelms monolog blir som följer: 

***


---

## Page 217/276

[UNHANDLED: poem]

***

Möte med Keve Hjelm: Han är en stark gestalt för mig, ända sen han medverkade i filmen som utspelade sig på farmor och farfars bakgård, ”Kvarteret Korpen”. Jag känner också till hans status i skådespelarkretsar och hans närmast devota beundrare inom en viss typ av gestaltningskonst. Stanislavskij. Hämta det inte från huvudet eller bröstet, inte från fötterna heller, hämta det fem meter under golvet du står på. 
     Vi möts på en liten järnvägsperrong, han har en finsk träningsoverall på sig och är nykter. Och mycket seriös. Lindblom och Hjelm diskuterar monologen. Hjelm har inga invändningar, han är mest intresserad av gestaltningen. Jag är mest iakttagare. Jag har arbetat tätt intill ett antal begåvade skådespelare vid det här laget, Hjelm är annorlunda. Jag får inte grepp om honom. Kanske är han sorgsen? Vi får ingen djupare kontakt.
     Ur filmen: Det finns en scen när Hjelm häller upp en sup i ett gnistrande snapsglas, för det till munnen och sveper supen, andas ut och tittar på sin katt med sorgsna ögon. Han gör det lysande, han är helt och fullt i ögonblicket, ingenting finns i omvärlden. Jag förstår hans beundrare. 

[VIDEO: https://www.youtube.com/embed/nCgClwmrHYk]

***


---

## Page 218/276

Lite skojigt mellanjobb: Gösta ska uppträda med manskören Orphei Drängar i Uppsala. Oannonserad. Det älskar han.
     Han gör entré inför en fullsatt salong på typiskt Gösta-manér - mitt i en maffig sång knuffar han sig bryskt ner mellan körmedlemmarna, iklädd sin Papphammarmundering. Det tar ett tag innan publiken fattar vem det är som stökar sig fram genom kören. Väl på scenen framför Gösta två sånger som vi har skrivit tillsammans, den ena heter ”Hotellet i Kalmar”, den andra är en parafras på en av Karl Gerhards succéer, ”Jazzgossen”, där Gösta gör en rätt hård satir på sin morfinmissbrukande farfar, den ”store” Gösta Ekman.
     Anekdot om Gösta den äldre (från hästens mun): Ekman ansåg att han borde ha mer betalt för en teaterroll än han hade. En kväll kom han inte ut på scenen. Teaterdirektören tillkallades. Ekman satt på golvet i sin loge med ett antal små miniatyrelefanter framför sig. 
     - Titta så lessna elefanterna är, sa han. Sååå lessna.
 Teaterdirektören fattade rätt snabbt vad det handlade om och föreslog en rejäl höjning av Ekmans gage varvid Ekman pekade på elefanterna.
     - Titta! Nu blev elefanterna glada igen! 
     Sen gick han in på scenen.

***

Vid den här tidpunkten blir jag också tillfrågad av ett resemagasin i Malmö om jag kan bidra med en text till ett kommande helgnummer.
     - Tyvärr, jag har inte tid just nu.
     - Men du kanske har nåt liggande i lådan?
     I lådan? Jag har inga lådor, jag har pärmar. Mitt skrivbord är en enkel plan yta. Men det vet ju knappast mannen som ringer.
     - Okej, jag ska kolla om jag har nåt.
     Det har jag. En text som jag har döpt till ”Änkornas By”:

Ingen visste vem han var, han var inte från trakten, ingen hade sett honom komma. Han bara stod där en dag, en brun skugga med ett långsmalt gevär under armen.
     - Si senor? 
     Hade Rosalita i baren frågat, när han plötsligt stod utanför.
     - Nåt att dämpa törsten med? ... jag heter Rosalita.
     Han hade bara vänt sig om, rättat till ryggsäcken och gått. I riktning mot brunnshuset. Rosalita hörde aldrig hans röst. Ingen annan heller, nästan. Mannen sa överhuvudtaget bara ett enda ord under sin korta vistelse i byn. Det sa han som svar till Vattenkvinnan i brunnshuset när hon frågade vad han var ute efter.
     - Katter.


---

## Page 219/276

[MORE]

Jag skickar texten. Mannen från resemagasinet hör av sig, han gillar historien, men är tveksam till slutet.
     - Det känns så, jag vet inte, öppet, man blir lite hängande i luften.
     - Okej? ... jag kan titta på det.
     Egentligen har jag inte tid, men blir lite provocerad. Hängande i luften? Så jag sätter mig och skriver en kort fortsättning på historien, ur ett helt annat perspektiv. Jag kallar den ”Just när fundamentet brister”:


---

## Page 220/276

Jag är en ensam man med vingklippta vanor. Min lägenhet är trång. Jag har slitna gardiner, målade med måsar i brunt, på väggen hänger ett gammalt långsmalt gevär, taklampan har marmorerad kupa. Jag har en smal och välfylld bokhylla utan överraskningar, ”Samlagets ställningar” samlar damm på översta raden. Mitt akvarium har rent vatten och en ljusgrön docka på botten, inga fiskar, på mitt nattduksbord ligger ett tummat exemplar av ”Såsom käril ur skeppen” ... ganska spaciös posei, jag föredrar det. Jag har en tunn skivbunt, med Scarlatti som favorit. Det är en mycket enkel lägenhet med en gedigen lukt, komponerad av ensamhet och hygien och ett svagt stråk Anticimex. Jag trivs, i bemärkelsen sover gott. Jag har vad jag behöver, då och då en kvinna som rinner in och ut. Jag tänker aldrig på det som ett hem. Jag har bott här i sex år utan telefon. 
     Jag har en mycket vacker katt.
     Män kommer upp till mig ibland och dricker ur min konjak, talar ivrigt om allt som måste utföras, skrattar, går och lämnar kall rök i lakanen.
     Jag har lämnat allt det där.
     På söndagarna funderar jag på andliga ting, annars lägger jag mest patience och vattnar mina stenar med osläckt kalk. En gång var jag mycket nära en stor kärlek. 
     Det var på den tiden jag såg mig om i världen, reste överallt, tog påhugg där det fanns, överlevde, lärde mig språk och människor... ett tag jobbade jag för en distriktsförvaltning i Mexico och hade till uppgift att skjuta av katter på landsbygden.

Kommen så långt känner jag att jag vill åt en annan ingång, mer analog med ursprungsberättelsen, med det jag själv gillar. Så jag börjar om:

Mannen som satt vid det skitiga barfönstret var brunbränd och mager, inte tärd, men mager. Ett långsmalt gevär stod lutat mot träväggen intill honom, på bordet stod en flaska Wild Turkey. Han hällde upp ett glas av den bruna drycken och undrade om macken var uppkallad efter whiskyn. Turkey Flat. Förmodligen inte. Ute vid pumpen stod en rostig ambulans, ett par hundar rörde sig längs oljefaten, värmen dallrade över asfalten.
     Klockan var strax efter ett.
     - Vill du ha nåt från menyn?
     Det var servitrisen som frågade. På hennes namnbricka stod ”Magdalena”. Hon hade grå jeans och en vit kortärmad blus på sig, hennes bruna lockar nådde ner till axlarna.
     - Nej, det är bra, sa mannen.
     Han log till och såg hur en svart fågel landade en bit innanför dörren. Magdalena följde hans blick.
     - En magpie, sa hon. Klyver man tungan på den kan man lära den att prata.


---

## Page 221/276

[MORE]

Nu blir det inte så mycket ”hängande i luften” tycker jag. Inte mannen från resemagasinet heller. 
     Båda är nöjda.

 For the record: En av kvinnorna i berättelsen, Enögda Bierté, blir delvis förebilden till karaktären Enögda Vera i vår första deckare ”Springfloden” - kvinnor som ser mycket bra, speciellt i mörker, och kan paralysera en jaktfalk i flykten med sin blick. 

***

- Jag ska komponera en opera, har du lust att skriva librettot?
     Det är Stefan Nilsson som hör av sig. Han ska skriva en opera till Folkoperan i Stockholm. Vi har över tid blivit nära vänner och min respekt för hans musikaliska talang har fördjupats för varje nytt samarbete. 
     Nu vill han att vi jobbar ihop igen.


---

## Page 222/276

Operan ska handla om Sigurdskvädet, som finns i den gamla Völsungasagan (och är en bärande del i Wagners ”Niebelungens ring”). Historien handlar om Sigurd som dräper draken Fafner för att hämnas på sin döda släkt. Efter fullgjort uppdrag blir han kallad Sigurd Fafnesbane och ska återförenas med sin älskade Brynhilde. 
     Men guld och girighet leder honom på andra vägar och det slutar inte som han har tänkt sig.
     Jag blir taggad av historien och av utmaningen att skapa ett operalibretto - återigen oskriven mark. Texten vandrar fram och tillbaka ett antal gånger mellan Stefan och mig, korrigeras i förhållande till musiken, till slut är den på plats och får namnet ”Drakdödaren”.
     Operan uruppförs på Folkoperan 1998 i regi av Åsa Kalmér.

Minne med Stefan: Vi besöker hans barndomshem, en gammal gård uppe i Kukasjärvi, nära finska gränsen. Han visar det spartanska rummet där hans far placerade ett piano som Stefan skulle ägna sig åt, han var yngst i barnaskaran och för liten för att arbeta i jordbruket. Oändliga timmar satt han ensam vid pianot och försökte lära sig att spela. Föga anade väl fadern vad det skulle resultera i - bland annat enastående filmmusik som renderade Stefan en Guldbagge 1998 ”för en tonkonst som berikar såväl epik som komik”. 

***

Två gånger i mitt liv har jag befunnit mig utomlands när stora katastrofer inträffar. Den första är nu. Jag bor i en liten fransk by som heter La Garde Frenet. Jag och Cilla har hyrt en lägenhet i en månad. Det är en mycket liten by med ett klassiskt pittoreskt torg där råvaror inhandlas på förmiddagen.
     En dag passerar vi ett tidningsställ och ser rubriker som handlar om Sverige. Vi ser också gryniga svartvita foton på ett stort fartyg. Strax efter ringer min syster och berättar: Ett fartyg som heter Estonia har förlist och drygt 800 människor har omkommit. En monumental tragedi. 
     Landet är i sorg.
     Cilla och jag står på torget och försöker ta in. Jag har vår dotter Molly på armen och en baguette i handen. Solen skiner. Avståndet till Sverige är stort och vi har ingen tv. Vi är i princip helt avskurna från alla mediaflöden. 
     Effekt: Sorgen blir aldrig vår, om jag ska vara krass. Emotionellt. Vi blir aldrig insugna i dygnet-runt-rapporterna, samtalen morgon och kväll mellan människor var som helst i landet, vi hamnar utanför malströmmen av drabbade. 
     Det är en märklig upplevelse. Att avståndet, bristen på närvaro, skalar bort en del av förmågan till inlevelse. Katastrofen distanseras, överlämnas till intellektet. 
     Andra gången det händer är när den stora tsunamin slår till. Den återkommer jag till.

***

En stor del av det här året, 1995, och en bit in på nästa, kommer jag att ägna mig åt att skriva åtta tv- och filmmanus om Martin Beck. Men innan dess bidrar jag med smått och gott till sju nya avsnitt av ”Lorry”. Sauk och jag har lagt ner ”Tillfälligt Avbrott”, våra inslag i den här omgången går under namnet ”Cyber-Sauk”, olika gestalter med synpunkter på det mesta. 

[VIDEO: https://www.youtube.com/embed/pJH3wmYfk-o]

”Larry löser fallet” har nu ersatts av ”Blaséholmen” - ett antal satiriska politikerporträtt som jag skriver tillsammans med Cilla. 
     Detta är den definitivt sista omgången av ”Lorry”.


---

## Page 223/276

***

Cilla och jag lämnar innerstan, vi har ett litet barn och söker oss ut en bit från avgaserna. Det blir ett hus i Nacka, tillräckligt stort för att fungera både som hem och arbetsplats. Molly får en dagisplats på ett föräldrakollektiv och jag får en kort story i handen. Den är skriven av Christer Abrahamsen och regissören Mikael Hylin. Dom vill ha hjälp att utveckla den till ett långfilmsmanus. Grundidén är en vältränad pilot som under en dykning slår huvudet i botten och ådrar sig en nackskada som delvis invalidiserar honom. Historien handlar om hur han och hans kvinna försöker klara av att gå vidare med sitt radikalt förändrade förhållande. Ett relationsdrama, helt enkelt. Jag skriver manuset och inser återigen vad som är så lockande med att skriva manus: det är otroligt svårt. 

[IMAGE: 258.png]

 Filmen får titeln ”Älskar, älskar inte” och spelas in med Thomas Hanzon och Camilla Lundén i huvudrollerna. Abrahamsen, som har personliga relationer till Ingmar Bergman, berättar vad mästerregissören sagt när han sett filmen:
     - Den är bra, men den når inte ända in till smärtpunkten, det måste man alltid försöka, ända in dit.
     Förmodligen har han rätt.

***

Det är den 18 augusti 1995, på morgonen, när nyheten når mig. Kvällen innan har ett sällsynt vidrigt mord ägt rum. Fyra nynazistiska ungdomar har sparkat ihjäl en 15-årig skolkamrat, John Hron. Mordet har ägt rum vid en liten insjö och i närvaro av en kamrat till Hron. Orsaken till mordet är att Hron vägrade säga att han älskade nazister. Detaljerna om misshandeln är plågsamma att ta in, morgonljuset ändrar färg, dådet gräver sig in i magen. 
     Reflektion: Ungdomarna som sparkar ihjäl Hron är nynazister, dvs omhuldar samma ideologi som har legat till grund för Sverigedemokraternas ungdomsförbund när det startades av nazisten Robert Wennerstedt tre år tidigare. När mordet äger rum har Jimmie Åkesson varit aktiv medlem i förbundet i ett år.

[IMAGE: 307.png] Dödskalle. CR.

***

Det stora Beck-projektet närmar sig. Men innan dess gör jag ett entimmes program i radioserien ”Frispel”. Jag läser egna texter varvade med musik. En av dom är den här:

”Den morgonen öppnar Maria sitt fönster, sju våningar upp, och håller ut sin lilla dotter ett par minuter innan hon släpper taget och stänger fönstret igen. När dom får henne att tala, två dygn senare, ber hon att få tala med fängelsets präst.
     - Det finns ingen präst här, Maria, säger dom.
     Då tystnar Maria igen. Sen hjälper det inte att dom hämtar både en präst och en nära anförvant, eller låter henne sova ensam. Hon förblir stum i nio år. Då är hon 27 och stiger av ett tåg vid kusten.
     - Så vackert, säger hon och nickar ut mot havet.
     - Ja, svarar kvinnan som har rest i samma kupé. Det är lika vackert varje gång.
     Maria går åt sitt håll, mot ett hotell, och kvinnan tittar åt andra hållet. Hon vet ingenting om Maria, annat än hennes reaktion på havet.
     - Havet är vackert, säger Maria.
     Portiern på hotellet nickar utan att lyssna. Havet har han inte sett på ett par decennier, eller han har sett det alldeles för länge. 
     - Över natten? frågar han.


---

## Page 224/276

Maria ler och nickar.
     - Tänk, här sover dom, viskar hon.
     - Vilka ?
     Maria ler igen.
     - Alla dom som vaknar som om ingenting har hänt.”

Musiken jag har valt till texten är Mari Boines ”Örnebror”.

***

Så ringer Gösta. Ett danskt filmbolag som heter Victoria Film vill göra nya Beck-filmer som bygger på dom gamla karaktärerna, men med nya historier. Dom har köpt rättigheterna till karaktärerna av Maj Sjöwall. Gösta undrar om jag är intresserad av att vara med och skriva manus. Projektet har redan pågått en tid, visar det sig, andra manusförfattare har varit inkopplade. Det har inte funkat så bra. Gösta berättar att det rör sig om åtta filmer om 90 minuter vardera, sex av dom för tv, två av dom för både bio och tv.
     Jag vill fundera. 
     Jag har skrivit några kriminalserier vid det här laget, bland annat en med Gösta själv i huvudrollen (”Skulden”). Jag vet att jag gillar genren, att jag gillar Sjöwall-Wahlöös karaktärer. Och att arbeta med Gösta. När jag har funderat klart ringer jag Gösta:
     - Jag kan tänka mig att vara med, men bara om jag får skriva alla åtta filmerna själv.
     Jag ser det som en rejäl utmaning: att skriva åtta gånger 90 minuter med nya kriminalhistorier i ett paket är en rätt unik uppgift. Det skulle ge mig möjlighet att skapa ett helt eget universum med hjälp av några givna karaktärer. Och på allvar testa min förmåga att skriva dialog.
     Jag får som jag vill.
     Serien ska produceras av det svenska filmbolaget Filmlance, som leds av bland annat Lars Blomgren. Gösta och jag börjar arbeta, prata, jag börjar skissa på historier och manus. Plötsligt får Gösta veta att filmbolaget vill göra en ”omstart”, för att skilja dom nya Beckfilmerna från dom tio som gjorts tidigare och varit baserade på Sjöwall-Wahlöös böcker. I samband med det vill dom också byta ut alla huvudskådespelare från den serien, inklusive Gösta och Kjelle Bergqvist. 
     Det blir en smärre chock för Gösta och en mycket egendomlig situation för mig. Jag har skrivit ett bindande avtal med det danska filmbolaget och kommit en bra bit med manusskrivandet. Ska jag hoppa av projektet?
     Jag väljer att inte bryta mitt kontrakt. Gösta har full förståelse för mitt beslut, det blir inget grums mellan oss.
     Men ändå, det stör mig ett tag.

Några ord om skrivprocessen. Jag konstruerar ett schema som gör det möjligt att hantera den väldiga textvolymen: åtta synops, åtta treatment, åtta manus i tre versioner, sammanlagt 40 dokument. Skrivtekniskt interfolierar jag alla versioner med varann, skriver först fyra synops, sen fyra treatment och förstaversioner på dom, därefter fyra nya synops osv. 
     Det kräver en viss logistik. 
     Jag bestämmer att varje synops får ta 2 veckor, treatment 2 veckor, förstamanuset 3 veckor, andramanuset 2 veckor och slutmanuset 2 veckor. Totalt elva veckor. Gånger åtta. Jag arbetar alltså 88 veckor med serien.
 Mitt skrivschema blir senare en mall för kommande tv-serieproduktioner, även i dom nordiska länderna, på gott och ont.

För att klargöra en del elementära begrepp som jag ofta får frågor om i film- och tv-sammahang:


---

## Page 225/276

Ett synops beskriver kortfattat den tänkta historien från a till ö, på en eller två A4-sidor. Idén, helt enkelt.
     Ett treatment är en utförligare beskrivning av historien, med tänkta karaktärer, miljöer och handlingsförlopp. Omfånget ligger mellan 20 och 30 A4-sidor. Personligen brukar jag alltid krydda ett treatment med dialogfragment.
     Ett manus skrivs ofta i flera versioner, förstaversion, andraversion osv. Det landar i ett slutmanus, som så småningom blir ett inspelningsmanus, där alla slutgiltiga korrigeringar har förts in.
     Idag används ibland även outline, som är ett mellanting mellan synopsis och treatment.
     Ett ytterligare begrepp som har etablerat sig är pitch, ett ofog där du förväntas gör en muntlig presentation av din historia (för att folk inte orkar läsa, antar jag). Personligen har jag aldrig accepterat den formen. 

Jag börjar skriva. Under arbetets gång tar jag hjälp av Cilla för läsning och idébollande. Hon blir dessutom direkt involverad i utformningen av ”Monstret” och ”Öga för öga”. 
     Den senare historien är för övrigt ett bra exempel på vår metod att kasta runt pjäserna en bit in i skrivandet. Mördaren var från början en man. Vad händer om det är en kvinna istället? Resultat: den första kvinnliga seriemördaren i det här sammanhanget. 
     Byta kön, ålder, ras och nationalitet ger ofta oanade effekter i en långt skriven berättelse (med datorns inträde blir det extremt mycket mer lättgörligt, dessutom). Ett tips: Det är alltid intressant att skriva en lång dialog mellan en kvinna och en man och sen skifta kön. Replikernas innebörd förändras, ofta till det bättre, blir mindre förutsägbara.
     Metoden kan med fördelas appliceras även på kända litterära verk. Byt ut Holden Caulfield i ”Catcher in the Rye” mot Holly Caulfield, eller läs Siddhartha som historien om en ung flicka. Det ger en del spännande effekter. 

Samtidigt som jag skriver mina Beckmanus pågår ett febrilt arbete för att hitta en ny Martin Beck. Själv föreslår jag Sten Ljunggren, en person med exakt den tyngd och humanitära utstrålning som jag inbillar mig att Beck har. Det stöter på patrull. Sten anses inte ”bankable”. Valet faller istället på skådespelaren Peter Haber.
     Även karaktären Gunvald Larsson ska hittas. Jag tittar på ett antal provfilmer, med bland annat Thorsten Flink. När jag får se filmen med Mikael Persbrandt (en hårt arbetande skådis) känns valet självklart. Han får rollen.
     Dock inte lättvindigt. TV4, som är sändande kanal, vill till varje pris ha skådespelaren Allan Svensson som Gunvald Larsson. Producenten Lars Blomgren håller emot. Det blir Persbrandt. 
     Både Haber och Persbrandt kommer att fungera utmärkt i Beck-serien.

Under den korta period som Gösta och jag hinner prata om den nya Beckserien känner vi att det vore kul om man kunde hitta en sidekick till Beck, en person som kunde ligga helt utanför det kriminella konceptet. Jag kommer att tänka på en granne till Cilla och mig på Bondegatan, en säregen fastighetsskötare som kunde ringa på dörren sent på kvällen endast iklädd shorts och breda hängslen och påstå att han måste inspektera skadedjur.
     Så föds idén om Grannen.
     Jag skriver in karaktären i manuset och tycker att det fungerar bra, det bryter formen och skapar en komisk avlastning.
     Det är det många som inte tycker, framför allt inte dom tunga tyska finansiärerna. Dom begriper inte ett dugg och kräver att Grannen tas bort ur manusen. Jag har vid det här laget en ganska tung position i hela processen och kan lugnt förklara att stryks Grannen så blir det inga manus.
     Grannen behålls.
     Över tid blir han omåttligt populär i Tyskland och visar vikten av att våga tro på det man vet fungerar.


---

## Page 226/276

[VIDEO: https://www.youtube.com/embed/1dZBkp1kmZs]

Grannen blir populär även här hemma (till dags dato har han över en kvarts miljon följare på nätet), hans specialuttryck ”Skaru ha en stänkare?” blir näst intill ”bevingat”. Mycket beroende på skådespelaren Ingvar Hirdwalls geniala tolkning av karaktären. Hirdwall vet exakt vad jag vill åt i all undertext, han har ett sublimt öra för komisk tajming. Rätt snart får han en egen fanclub, den kallar sig ”Kragakademien”, syftande på den stödkrage Grannen bär. 
     Grannenminne 1: Vid en illuster tillställning på restaurang Tennstopet tilldelas Hirdwall en Guldkrage av Akademien. Han är mycket stolt och bär den hela kvällen.
     Grannenminne 2: Akademien bjuder in mig och Hirdwall till en middag på restaurang Lina på Hantverkargatan. Den ägs och drivs av den älskvärde profilen Hoa-Hoa, själv medlem i Kragakademien. I ett inre rum trakteras vi med mat och dryck och hejdlösa historier. Hela natten lång.
     Lite kul ska man ha.  
     Mindre roligt Grannenminne: Statsminister Stefan Löfven framträder i tv-programmet ”Hellenius Hörna” som Grannen, med stödkrage och rödtonade glasögon och säger ”Skaru ha en stänkare?”.    
     Det är enbart pinsamt.
     Direkt corny Grannenminne: Inför en Guldbaggegala får Filminstitutet för sig att kontakta den framgånsrika kommunikationsbyrån Acne för att skapa lite hajp runt årets utdelning. Det resulterar i  en liten docka föreställande Grannen, förpackad i en plastkartong som en Star Wars-figur, ful och olik. Den delas ut med ett drinkset och en liten plastcigarill.

[IMAGE: 328.png]

Hej och hå. 
     Till slut går det så långt att tidskriften Café basunerar ut: ”Vi måste organisera oss i kampen för ett stänkarfritt Sverige!”

Intressant konflikt om upphovsrätt: Cilla och jag avslutar vårt Beckskrivande efter 26 filmer. Filmlance, TV4 och den motsvarande kanalen i Tyskland (ZDF) vill fortsätta serien. Det är fine med oss, även om det känns extremt mjölkigt. Däremot påpekar jag att dom inte kan använda sig av Grannen i en eventuell fortsättning. Den karaktären är min. Det blir upptakten till en segsliten upphovsrättslig konflikt. I första vändan försöker Filmlance få mig att enbart skriva Grannen-scenerna i den tänkta fortsättningen. Jag är helt ointresserad av det. Istället föreslår jag att dom förnyar konceptet, låter en begåvad komedienne, typ Suzanne Reuter, dyka upp som Grannens okända syster. Grannen har dött och hon har tagit över hans lägenhet. Det skulle ge ny komisk energi åt scenerna. Jag får inget gehör för det förslaget. Istället hävdar filmbolaget att hela det fortsatta Beckprojektet skulle gå i stöpet om inte Grannen är med, vilket i sin tur skulle äventyra hela produktionsbolagets existens. 
     Ett lite egendomligt argument.
     Jag tar det ett steg till, kontaktar Dramatikerförbundets jurister och låter dom lusläsa avtalen som finns mellan mig, Cilla och Nordisk Film (huvudägaren av Beckrättigheterna). Tjocka, delvis svårbegripliga avtal på engelska. Juristerna kommer fram till att det finns ett visst tolkningsutrymme för en konflikt, det är inte glasklart uttryckt i det finstilta vem som äger rätten till vilka karaktärer.   
     Jag blir trängd. 
     Ska jag ta en juridisk tvist med oviss utgång? Ta det till skiljedomstol? Tid? Kostnad?


---

## Page 227/276

Extra trängd blir jag av det faktum att konflikten hanteras av min näre vän Lars Blomgren. Till slut enas vi om en kompromiss: Grannen får användas även i fortsättningen, under förutsättning att jag ersätts rundligt för varje film han ingår i. En deal som skapar blodstörtning hos några personer på Nordisk Film som anser att det är orimligt att dom ska betala för nåt dom redan äger.
     Men så blir det. 
     Grannen lever vidare, kanske till tv-tittarnas glädje (jag har inte sett några av dom nya Beckfilmer som har producerats, men jag hoppas att Hirdwall bär upp rollen som tidigare).

Beck-serien släpps och visas i TV4. Kritiken är bitvis hård från professionella skribenter. Johan Croneman i DN (en av landets skarpaste journalister, han mosar och rosar med samma frenesi) är näst intill rasande. Han anser att jag har solkat ner en klenod, solkat ner arvet efter Sjöwall-Wahlöö, att den nya Beckserien är en katastrof, mer eller mindre.
     Nåväl, var och en efter tycke och smak (tv-publiken delar inte hans uppfattningen, men det är en annan sak).

[IMAGE: 516.png] Cillas och mina 26 Beck-filmer.

Apropå reaktionerna på Beckserien: det svala mottagande den får på många håll i Sverige speglar förmodligen tv-recensenternas ärliga uppfattning. Jag noterar det och tänker inte mer på det. Inte förrän jag besöker olika författarsammanhang i dom nordiska länderna och blir mött med en oerhörd respekt för just Beckserien. I Danmark och Norge berättar regissörer och manusförfattare att ”Beck är ribban för oss” ... detta är ett tag innan danskarna började göra några av tv-världens bästa krimiserier, ”Brottet” till exempel. 
     Och det får mig att reflektera över det Croneman skrev, om att ge sig på en nationalklenod. Det gör man tydligen inte hur som helst.
     Å andra sidan skrev samme Croneman så här ett tag senare: 

[IMAGE: 225.png]

Efterhandskommentar om den första Beckserien: Den höjde tempot. Den vässade dialogen. Den drog upp dagsaktuell kriminalitet och försökte gestalta den inom ramen för 90 minuter. Den hade humor. Och framför allt: den hade några oerhört begåvade skådespelare. Några av filmerna försvarade tveklöst sitt utrymme.
     Enligt mig, som just nu har tolkningsföreträde.
     Och tydligen också enligt radioprofilen Kjell Alinge som skriver så här om Beck:  

”Vi har alldeles för få bra svenska nutidsserier. Beck är kanske den enda som fått växa ut och skriva en sorts svensk dagbok mitt i polisjakten på buset. Den fria framställningen och respektlösheten i berättelserna gör att jag hoppas att de (Cilla & Rolf Börjlind) aldrig slutar. Beck är svensk samtidskommentar utan motstycke. Brottslighetens förändring är en god temptagning på läget i landet. Nu spränger serien hela tiden ramen och snubblar vigt mellan satir, thriller och fri Börjlindfabulering. Se nya Beck. Se nya Beck. Alltid.”

***

1996 är ett märkligt tomt år, förutom det glädjande i att bli farfar. Det är Joakim och hans fru Pia som får Ludvig, mitt första barnbarn (han ska många år senare ansvara för byggandet av den här hemsidan). 
     Annars går början av året åt till att avsluta första Beck-serien, efter det är det stiltje. Avståndet mellan den yttre världen och mitt skrivande har dragits ut under en längre tid, skrivandet har blivit ett skrivande per se, inte en direkt reaktion på omvärlden.


---

## Page 228/276

Ändå finns det gott om tändvätska under det här decenniet. Bara för att ta ett axplock: Ett fruktansvärt grymt krig på Balkan, skolskjutningar i USA, här hemma en galning med ett lasergevär som försöker utrota invandrare, den digitala revolutionens segertåg över världen, en båtkatastrof som direkt eller indirekt berör stora delar av befolkningen. Osv...
     Företeelser som påverkar mig, men inte avsätter spår i mitt skrivande.
     Jag är utanför.   
     Resultat: Jag går ner i stabsläge, grupperar om tankarna, försöker hitta ett uppsåt igen.
     Tänker: Om du slår en squashboll stenhårt mot betongväggen framför dig och så finns det ingen vägg där? Bollen bara fortsätter ut i tomma intet? Du får ingen retur? Hela ditt uppsåt bygger på att du får en stenhård boll tillbaka och kan dra till den igen? Men om det inte kommer nån boll? Vad ska du då med ett racket till? Varför står du överhuvudtaget där och glor ut i tomma intet efter en boll som försvann? Om det inte finns en vägg, eller en mur, vad handlar spelet om då?
     Enkelt svar:
 Det finns alltid väggar och murar, överallt, det gäller bara att byta spelplan ibland.
 Samma racket, samma språk.

***

Sorglig notering: den amerikanska sångerskan Eva Cassidy dör, bara 33 år gammal. Hudcancer. Hennes sånger når inte fram till mig förrän en bra bit in på 2000-talet. Hon går under radarn hela sin livstid och blir världskänd först flera år efter sin död. Cassidy har en enastående röst och en bländande musikalitet, hon kan plocka upp en irländsk gammal ballad eller en söndersjungen evergreen och ge sångerna helt nya dimensioner. Hennes död är verkligen en förlust för musikvärlden. Men hennes sånger lever på diverse cd-skivor. 
     Njut! 

***

Ulf Linde har slutat som konstintendent på Moderna Museet och tagit över Thielska Galleriet på Djurgården. Han arrangerar en minnesutställning med Carstens verk. 

[IMAGE: 209.png]

Så här skriver Linde om Carsten i inbjudan till utställningen:

”Han kom från ett annat håll, en främling som bara dök upp i konstlivet - helt fri från omgivningens   jargong. Det var på sextitalet, och även om hans målningar var ”samhällskritiska” liknade de inga andras; de var desperat kvicka, djupt ytliga - på en gång smaklösa och smakliga.
     En desillusionerad dandy på ovanligt gott humör - ungefär så upplevde man Carsten Regild. En narr, en joker, med blåsyra i sin raffräschör, en Picabia som sa NON till allt med en ironisk diktion lånad från pladdriga reklamfilmer.
     Och absolut inget patos; vilket var mycket ovanligt vid den tiden.


---

## Page 229/276

[MORE]

***

[IMAGE: 210.png] Miss Bulb - glödlampa på målad gips.

Jag skriver själv en text till utställningskatalogen med titeln ”Konstens Öga”:

”Det finns en bristpunkt i varje människa, en punkt där kollapsen bidar. Den punkten är konstens öga. Därifrån återvänder ingen oanfrätt: det blicken sett i konstens öga utesluter allt slagg. Somliga av oss sugs mot punkten, med eller mot vår vilja. Somliga flyr åt andra hållet. Carsten flydde aldrig. Obönhörligt sögs han mot sin bristpunkt, balanserade över avgrunden och återvände: punkten blev hans öga.

[MORE]

***

Till vernissaget trycker jag också upp en diktsamling, 38 epitaph till minne av Carsten. Den heter ”Som en akt av längtan” (finns redovisad i MINNEN). Så här lyder den första dikten:

***


---

## Page 230/276

[UNHANDLED: poem]

***

[IMAGE: 304.png]

***

På tal om döda: Allen Ginsberg avlider i april det här året. I East Village, New York. Han är 70 år och tämligen sliten. När jag läser om hans död tänker jag på våra dygn i Boulder, med Bruno, våra samtal och dispyter, hans varma mörka ögon, hans mjuka röst ... det känns som ett annat århundrade. 
     Jag hoppas han dog lycklig.

***

Minns ni den satiriska tv-serien ”Pannrum 2”? 
     Förmodligen inte. Idén kommer från ett engelskt tv-program: halvbild på två män med nakna överkroppar, tätt intill varann vid ett bord pratande om ditten och datten. I min version är det Stefan Sauk och Kjelle Bergqvist och programmen döper jag till ”Pannrum 2”. Dom är fem minuter långa och avslutar samhällsprogrammet ”Striptease” i TV2. 
     Så här beskriver filmprofessorn Leif Furhammar dom små stänkarna:

”Med risk att stöta mig med den mer väluppfostrade delen av läsekretsen skulle jag vilja hävda att några av tv-veckans fem mest spännande minuter är de som brukar komma efter ”Striptease” på onsdagskvällarna. ”Pannrum 2” kallas denna satirkortis av någon anledning. Det är där Stefan Sauk och Kjell Bergqvist sitter och viskar om ditt och datt i den svenska offentligheten. Det är utomordentligt provocerande, förfärligt elakt, kolossalt kvickt och dessutom helgalet på ett diskret sätt. Ta risken att titta. Det går fort över.”

***

[IMAGE: 211.png]

Dags att debutera som långfilmsregissör. 
     Ett uppdrag som börjar med att jag får en bok av Christer Abrahamsen som heter ”Dödlig Drift”. Den är skriven av polisen Bo Norgren och Abrahamsen undrar om jag vill skriva ett manus på den. Jag läser boken och svarar honom:
     - Ja. Men jag vill gärna regissera filmen själv. 
     Abrahamsen tycker att det låter som en spännande idé. En reaktion som inte är speciellt evidensbaserad, som det heter idag, utan förmodligen bygger på hans allmänna förtroende för mig (han känner inte till när jag filmade invigningen av Gul&Blå 1966 och glömde ta bort linsskyddet).
     Så.   
     Jag skriver manuset. Historien handlar om en seriemördare med ett knyppligt förhållande till det mesta. Jag vill att Mikael Persbrandt ska göra mördaren. Han ställer upp. Abrahamsen och jag kontaktar ett antal andra skådisar som jag har arbetat med genom åren: Sauk, Suzanne Reuter, Sten Ljunggren, Sissela Kyle, Kjelle Bergqvist och Lina Englund. Det blir en bra rollista i slutänden.


---

## Page 231/276

Eftersom Abrahamsen vet att jag inte har nån större erfarenhet som regissör (några kortfilmer, regiass på ”Morrhår&Ärtor” och lite annat) väljer han en tung finsk fotograf: Esa Vuorinen, i hopp om att Vuorinen ska styra upp det som saknas i min verktygslåda. Till exempel kunskap om blickriktningar, en delikat företeelse som Cilla kan på sina fem fingrar. 
     Dock inte jag.
     Men jag har en visst öra för gestaltning, för när ett agerande är trovärdigt eller inte, och en hyfsad förmåga att kommunicera med etablerade skådespelare på ett enkelt och kreativt sätt.
     Jag vill också pröva ett speciellt grepp i filmen för att se hur det fungerar: jag låter gärningsmannen vara voice over-rösten hela tiden. Det skapar en obehaglig intimisering med mördaren som är svår att värja sig emot. Ofta är voice over-rösten den trygga röst som leder oss genom historien, här blir det en helt annan effekt.
     Jag drar också nytta av Persbrandts förflutna som dansare: 

[VIDEO: None]

Filmen spelas in digitalt, den första långfilmen i Sverige som använder den tekniken. Mycket material, mycket i klippbordet, men relativt lättredigerat jämfört med konventionell film.

Parentes på tal om klippningen: Cilla och jag har hanterat det faktum att jag som regissör kommer att vara tämligen frånvarande under hela inspelningsperioden, både fysiskt och mentalt. Hon har själv varit med på flera inspelningar och vet hur det fungerar. Vad vi inte riktigt har sett komma är fasen efter inspelningen - klippningen. Som fortsätter att involvera mig nästan lika mycket som inspelning, över långt tid. Till slut får Cilla nog, sätter ner foten och vi har vår första och enda kris i förhållandet.
     Vi reder ut det och jag lär mig en del.
     Igen.      

Filmen får premiär. Mitt under visningen reser sig Nils-Petter Sundgren och lämnar lokalen, påtagligt upprörd, eller berörd. Jag vet inte vad han blir provocerad av. I en följande filmkrönika anser han att filmen är en ”kalkon” och utgjuter sig i märkligt affekterade ordalag över det vi har åstadkommit -  han tycker det är vedervärdigt. Hans utgångspunkt är intressant:
     - Alla filmer som innehåller ordet ”dödlig” i titeln är undermåliga! Så också denna!
     Kanske inte en analys värdig Sundgren.
     Men filmen får ett mycket blandat mottagande. Ris och ros. En recensent ondgör sig över att vi nu har fått den första seriemördarfilmen i Sverige och ”vad ska det tjäna till?” Förmodligen har han ”Seven” i åtanke, David Finchers tämligen snaskiga och utomordentligt välspelade film som kom ett par år innan.
     Märkligt minne: I samband med premiären intervjuas jag av Jonas Sima, en journalist som jag har stor respekt för. Han börjar intervjun med att ta upp ett citat från min bok ”Persona Non Grata”: 

”Varför skulle jag förneka det vackra inom mig, bara för att det är bestialiskt?”

- Vad menar du med det?
     Vi sitter i röda sammetsstolar i en filmlobby med stråk av popcorn i luften och Sima tittar på mig som om han har slungat fram en handgranat. När Hanna Olsson abrupt frågade om Kerstin Thorvall blev jag aningen mer överrumplad, nu tar jag det på uppstuds.
     - Du menar att det är jag som är ”jaget” i citatet?
     - Ja?


---

## Page 232/276

- Jonas, det är litteratur, fiktion, ”jaget” kan vara du eller din mamma eller en självmordsbombare i Beirut. Vad tycker du om filmen?
     Han tycker den är obehaglig, välspelad och förstår inte varför man ska göra en sån film?
     - Varför sår man vallmo? säger jag.
     - Vadå vallmo?
     - Är det för att dina barn ska torska på opium?
     Sima förstår inte kopplingen, inte jag heller, men det leder över till mer konkreta frågor om inspelningstekniska ditten och datten. 

Anteckningar i samband med ”Dödlig Drift”: Huvudpersonen är en gravt störd människa, i total avsaknad av empati, ett dansant monster i propra kläder. Jag ägnar en hel del tid åt att försöka förstå vem han är, varför han gör som han gör. Det frestar på. För att förstå hur en monstruös människa tänker måste man vara förmögen att i viss utsträckning kunna tänka så själv, annars blir det fejk. Men att sänka sig ner i monstrets hjärna har sina risker, du vet aldrig hur hemmastadd du blir, vem du är när du kommer upp till ytan igen, vad som har triggats igång därnere. Att umgås för djupt och för länge med det morbida är ett vågspel. Fråga Hannibal Lecter. 
     Jag kommer upp till ytan igen och tror att jag vet vad den dödliga driften handlar om. I det här speciella fallet.

Märklig effekt av en recension: Jag har åkt med familjen till Florida direkt efter premiären på ”Dödlig Drift”. Jag vill undvika media. I Fort Lauderdale får jag ett samtal från filmens producent, Abrahamsen, han berättar att Sundgren betecknat filmen som en kalkon och sågat den med fötterna. Kanske ett onödigt samtal, men det faller på mig. Jag blir obegripligt nedstämd. Av en enda persons omdöme. Visserligen i nationell tv, men ändå. Jag trodde jag var stålsmidd för negativa reaktioner efter alla hudflängda satirår (inte minst). Men icke. Jag påverkas på ett ”oproportionerligt” sätt. Kanske en effekt av all tid jag har lagt ner på filmen, med en mental utmattning som följd. Men ändå? Min familj drabbas av mitt humör, jag blir låg och innesluten, Florida blir en dyster parentes. 
     Bara för en kort kommentar av en filmkritiker? 
     Jag skulle kunna göra en längre analys av det fenomenet, upphovsmäns extrema känslighet för viss kritik i vissa lägen, Harry Martinson inte att förglömma, men jag avstår. Det finns säkert forskare på fina universitet som har ägnat sig åt det. 
     Tack och lov spolas det av väldigt snabbt.
     Som smuts.
[UNHANDLED: indent]
***

Det har startats en ny tidning det här året, den heter ”98-Stockholm”. Jag blir ombedd om en text. Varför inte? Jag är brödskrivare och driver ett gammalt kärntema vidare, från Keve Hjelms ”Betraktelse”:

”Det finns egentligen bara en giltig strävan idag, oavsett vem du är, vad du heter eller vad du gör: att återupprätta den mänskliga värdigheten. Den värdighet som oavbrutet besudlas. Förnedras. Vart vi oss i världen vänder. Den värdighet som stympas och kränks. Överallt. Dygnet runt. Vi vet alla hur. Var. Och på vilket sätt. Det finns ingen skuld vi inte alla är en del av, ingen oskuld vi kan kalla vår. Den tiden är förbi. Vi vet exakt vad som pågår och varför. Vi vet att vi obönhörligt förvandlas till det vi en gång fruktade. Det vi såg på med avsmak. Den avbild av människan som var människans varg. Vi är den vargen nu. Oavsett vem vi är, vad vi heter eller vad vi gör. Vi deltar i blindo. Vi accepterar. Vi reduceras tills vi tystnar. Mot detta finns bara ett vapen i framtiden. En enda genuin rörelse: den maximalt frigjorda skaparkraften. En kraft som ligger så långt utanför all social kontroll att den blir revolutionär enbart genom sin existens. En kraft som förmår att uttala den brutala sanningen genom ett obarmhärtigt språk och därmed möjliggöra vår enda giltiga strävan: att återupprätta den mänskliga värdigheten.”


---

## Page 233/276

Fortfarande finns hoppet att så frö, att odla motstånd, tända ett förborgat ursinne, en smygande gräsbrand i den förtorkade tristessen.   

***

Klargörande 5: Jag har aldrig medverkat i några föreningssammanhang eller ingått i kollektiva sammanslutningar (jag räknar bort Vargungarna). 
     Förutom ett. 
     Sveriges Dramatikerförbund. Av anständighetsskäl. Jag har över tid förstått vikten av förbundets insats på avtalsmarknaden, som till viss del även har gynnat mig (jag har så här långt alltid förhandlat alla mina avtal själv, men förbundets ramavtal har haft betydelse). När Lars Molin dör blir jag ombedd att ta hans stol i förbundets styrelse. Ett år senare väljs jag till ordförande (en post jag innehar i elva år). 
     Huvudskälet för mig personligen emanerar ur min upprördhet över manusförfattarnas behandling i filmvärlden. ”Give him a fish.” En bra film är regissörens förtjänst, en dålig film är manusförfattarens fel. En klyscha som omhuldas av alltför många. 
     Jag är också upprörd över manusförfattarnas kreditering. Vi förekommer i princip aldrig i filmbolagens pressmaterial, omnämns aldrig i filmrecensenternas inforutor om en film, står endast i undantagsfall med på videoomslag och får vara tacksamma om vi finns med i en films eftertexter. Att vi inte är speciellt intressanta för nöjespressen har jag förståelse för: skådespelare i första rummet, regissörer i andra, svulstiga producenter i tredje.
     Men det stör mig, av flera skäl. Under nästan alla år jag har varit verksam som manusförfattare har ”branschen” klagat på nivån på svensk manusproduktion. Delvis med rätta, helt enkelt för att det är, som jag tidigare nämnt, väldigt svårt att skriva manus, speciellt bra manus (det vet varje regissör, journalist och romanförfattare som har försökt sig på det). Men en högre manusnivå nås inte genom att negligera eller förminska manusförfattarnas delaktighet i och betydelse för filmproduktionen. Tvärtom. Den går via höjd status och höjd ersättning och likställdhet - manusförfattarens arbete måste likställas med regissörens och producentens, på alla plan.   
     En del av detta lyckas jag åstadkomma under min tid som ordförande, med mycket benäget bistånd av vår briljanta förbundsdirektör Susin Lindblom (en av dom varmaste, roligaste och skärptaste kvinnor jag haft glädjen att arbeta med).
     Och medlemmarnas hundraprocentiga stöd.

Fotnot: Min känslighet angående kreditering etableras i unga år, närmare bestämt den 12 november 1965. Jag vikarierar på numera nerlagda Stockholmstidningen. Björn Elmbrandt heter min chef. Mitt under ett sömnigt kvällspass ringer telefonen. Ett ras har inträffat i tunnelbanebygget vid Skanstull, arbetare kan vara instängda. 
     Fullt pådrag. 
     Även jag som vikare kastas in i en bil. 
     Vi åker till Ringvägen. En bergvägg har rasat in, slam och vatten har forsat in i en tunnel och täppt igen, 42 meter under jord. Man konstaterar att några arbetare är instängda därnere. En omfattande räddningsaktion inleds. Man vet inte exakt var männen befinner sig, eller om dom överhuvudtaget lever. Så småningom lokaliserar man en luftficka längst in, högst upp i en tunnelstump. Lever dom borde dom finnas där. 
     Vid det här laget är ”hela” Sverige fokuserat på tunneldramat. Alla medier finns där. Tv-teamet leds av en ung energisk reporter, Bo ”Lägg ut!” Holmström.
     Tidigt på morgonen den 11 november bestämmer sig räddningsledningen för att försöka borra sig ner till luftfickan, 42 meter ner, för att se om det finns liv därnere. En lina skickas ner i hålet med en lapp och en penna.    
     Dom får napp.


---

## Page 234/276

Själv har jag tråcklat mig fram genom spärrar och räddningspersonal, jag har ingen officiell journalistbricka på jackan vilket underlättar, obemärkt har jag trängt mycket nära borrhålet. Jag ser när en av männen försiktigt börjar hala upp linan ur hålet, i änden av den sitter en lapp. Mannen lossar lappen och läser vad som står på den, inte så högt, bara så att andra män runt honom hör.
     Och jag.
     ”Både Kjelle och Sören är schyssta. Skicka ner lite käk.”
     Jag memorerar vad han har läst upp, forcerar mig tillbaka genom räddningspersonalen, springer tillbaka till vår tidningsbil och berättar vad som stod på lappen. Alla går upp i helvarv.
     Nästa snabbupplaga av Stockholmstidningen toppar med ”lappen” och vad som stod på den. Ett exakt citat. 
     Vi är först med det. 
     Flera sidor om tunnelbanedramat avslutas med en inramad ruta där alla som bidragit namnges. Reportrar. Fotografer. Redigerare. 
     Ett namn saknas.
     Mitt. 
     Överkänsligt? Kanske, men det tog lång tid innan jag kommer över  det. Känslan av orättvisa. Som när lärarinnan med dom gula fingrarna hutade åt sadisterna och sen gav mig en rungande örfil.

Minne från Dramatikerförbundet: Inom ramen för ett nordiskt samarbete besöker förbundet under några år Island, Färöarna och Grönland. Avsikten är att stötta lokala manusförfattare och dom små förbund som finns. Det är givande utbyten, varje resa lär mig mycket om dom enorma kulturella och ekonomiska svårigheter våra systerländer lever och arbetar under. Ändå skrivs det pjäser och filmer och böcker och musik. Hela tiden. Vikten av att gestalta den egna identiteten är påtaglig, stoltheten över de uråldriga arven är märkbar.  
     Minne från Nuuk på Grönland: Vi besöker en lokal teaterförening i utkanten av staden. Överallt ligger låga bostadshus i mörkt trä, utanför varje hus rör sig hundar, bundna, ibland bara ett par stycken, ibland tio-tolv. Hundarna skäller hela tiden, aggressivt, dom grova skallen ekar över den platta nejden. I dagsljus är det hanterbart, när det blir natt och kolsvart och vi kryssar mellan husen blir effekten obehaglig. Tanken att några löplinor går av och släpper lös en flock i mörkret bör man inte tänka.
     Minne från Torshamn på Färöarna: Vi åker båt i Atlanten, längs höga, vita klippor, på alla utsprång sitter hundratals vackra lunnefåglar och betraktar oss. Det är en mäktig naturupplevelse. Guiden pratar varmt om fåglarna och förklarar att arten är betecknad som ”sårbar”. Ett par timmar senare får jag in en meny på en lokal restaurang. Högst upp står ”Rostad Lunnefågel”. Jag hoppar över den. Lite längre ner står ”Skjerpkot”. Jag är alltid nyfiken på lokala maträtter och beställer. Det visar sig vara ruttet lamm. Fermenterat, med ett finare ord. Jag äter mitt ruttna kött och ber inte om påfyllning. 
     Ändå älskar jag surströmming.

***

Göteborgs Filmfestival hör av sig igen. Gunnar Bergdahl. Deras serie ”90 minuter 90-tal” närmar sig sitt slut. Bergdahl undrar om jag vill göra årets kortfilm. 
     - Kan man vara med två gånger? undrar jag.
 - Förra gången skrev du manus, nu tänkte vi att du skulle regissera också.
     Märkligt nog befinner jag mig på svampsafari även när detta samtal utspelas, på ett högt berg med en uppsjö av mosskantareller i varenda skreva. Lysande gulorangea, fasta. Det är uppenbarligen nåt med svamp och Bergdahl.


---

## Page 235/276

Jag tackar ja. Han redogör för budgeten. Jag föreslår att Cilla ska producera filmen. Inga problem. 
     Problem blir det när jag tar itu med uppgiften konkret. En kortfilm? Tio minuter, som helst ska spegla det sluttande 90-talet? Jag har sett Roy Anderssons magnifika insats i början av serien, en poetisk gasning av all mänsklighet. Den är enormt drabbande. Vad ska jag tillägga?
     Back to basic. 
     Tablåer! tänker jag. Utskurna snitt, som Carsten och jag alltid har arbetat. Poetiska förhöjningar, förtätningar, mystik. Det gåtfulla språket.
     Det första jag bestämmer mig för är titeln: ”Fatimas tredje hemlighet”. 
     (Nu blir det lite mer utförligt redovisat, eftersom den här kortfilmen är ett koncentrat av det dolda i mig, den är ett hjärtebarn).

Bakgrund:
 ”I byn Fatima i Portugal uppenbarar sig år 1917 Jungfru Maria för några barn och förmedlar tre hemligheter till en av dem, Lucia. Två av dem ska hon berätta, men den tredje ska inte avslöjas förrän år 2000.”
 Året efter min kortfilm ska ha premiär.
    Jag låter min nu 4-åriga dotter Molly spela den unga Lucia (som jag har döpt om till Fatima) som går genom världen och lär sig se, på väg mot den tredje hemligheten. 
     Går genom tablåerna.

Den första tablån är en teatersalong full med publik. En skådespelerska (Lena Endre) kommer in, hissar upp en dvärg (en kortvuxen, alltså) i benen och ställer en stor gnistrande dolk under hans huvud. Sen knyter hon repet runt ett stolsben och sätter sig på stolen. Därefter fäller hon upp en poesibok, förklarar att hon tänker läsa några dikter och ger en enda förutsättning till publiken: Om nån därute, en enda, hostar eller gäspar eller vänder sig bort, kommer hon omedelbart att resa på sig. Konsekvenserna för den hängande dvärgen är brutalt påtagliga.
     När jag har skrivit klart mina tablåer kontaktar jag dom jag vill ha i rollerna: Lena Endre, Halvar Björk, Bruno K Öijer, Mikael Persbrandt, Marika Lagerkvist, Stefan Sauk och min yngste son Nick som gåtfullt lik. 
     Plus Molly.
     På grund av vår begränsade budget erbjuder vi en konsumdeal igen: alla får lika mycket betalt. Alla accepterar.
     Min kompis Åke Sundqvist skriver musiken. Två nära vänner, Cian Bornebusch och Peter Alvérus, gör scenografi, bygger miljöer och trollar med knäna. Jag ber också den eminente Esa Vuorinen att fota filmen (han som skötte jobbet på Dödlig Drift).   

[VIDEO: https://www.youtube.com/embed/fRBX30FreM4]

Tankar: Än en gång dyker Ottos, faderns, sång ”Här är gudagott att vara” upp, nu gestaltad av en naken och blind Halvar Björk strosande genom förmultnade löv. Carsten döda träd med hängande svarta frukter ingår i en annan tablå. Scenen när Persbrandt pressar in bomull i munnen på en hjälplös åldring har jag drömt några gånger, eller kanske sett i förbifarten en flyktnatt.
     Hela tiden återbruk ur det förflutna, pusselbitar i nya tavlor. 
[UNHANDLED: indent]


---

## Page 236/276

På tal om drömmar: Ett tag var jag inne på att drömmar var viktiga, speglade en undermedveten värld som var en pendang till den vakna världen. Jag hade ett anteckningsblock på sängbordet och skrev ner allt jag mindes av nattens drömmar så fort jag vaknade. Det gav inte speciellt mycket. Surrealistiska fragment, så klart, men riktningslösa (häromdrömmen klev jag in i ett sovrum, i en bred säng låg Ulf Lundell, Melania Trump och Robbie Robertson tätt intill varandra, Lundell bad mig släcka sänglampan, jag släckte den och så blev det mörkt ... givande).
 Jag tror mer på syner.
     Och på tal om ingenting: Jag har ofta tur i spel. 
     Speciellt roulette. 
     Jag sätter alltid på samma nummer, 26, plus fyrkanten runt siffran. Under en filmfestival i Cannes promenerar jag ut till Casino Barrière, satsar på min fyrkant, vinner 12.000 och promenerar tillbaka. Samma sak på ett nordiskt förbundsmöte i Tammerfors, casino på hotellet, fyrkanten, nästa dag köper jag en exklusiv läderjacka.   
     Roligaste vinsten är på en Féte local i Provence, en kringresande marknad med bland annat en roulette. Min fyrkant går in. Övermodigt (eller alkoholpåverkat) låter jag hela vinsten stå kvar. Kulan landar på 26 igen (!), jag spränger banken och blir mycket generös ett tag.
     Och på tal om Féte local: varje kväll pågår en mycket speciell form av boule, nationalsporten. I byns smala och kraftigt backiga asfaltsgränder spelar man med fyrkantiga träklot som stannar i lutningen. 
     Extremt svårt.

***

Underbar händelse det här året: Min första sondotter föds. Ella, syster till Ludvig. Nu är ätteläggens skara utökad till sex. Många personnummer blir det☺
     Mindre underbar händelse: Producenten Lars Jönsson vill träffa Cilla och mig. Han driver ”Memfis Film & Television” och har framgångsrikt lanserat Lukas Modyssons fina film ”Fucking Åmål”, med benägen hjälp av den danske producenten och svinodlaren Peter Aalbeack Jensen (Jensen har en grisodling i Danmark och är ofta naken när han har filmmöten på sitt rum, förmodligen för att chockera, eller stoltsera med ett påfallande ointressant underhäng, han är också Lars ”von” Triers producent och hamnar senare i skottgluggen för den danska metoo-rörelsen).
     Men detta behäftar inte Lars Jönsson. Han är en klok och listig producent som vill att vi ska skriva ett manus om Målle Lindberg. En mytomspunnen väckelsepredikant på 60-talet, inte helt olik Jimmie Åkesson. Lindberg blir senare en av ledarna i Maranatarörelsen. 
     Inte ointressant, tycker vi.  
     Parentes: Jönsson har några år tidigare kontaktat mig om ett filmprojekt som involverar Kay Pollak, en ”körfilm”. Pollak har räknat ut att det finns 700.000 köranslutna i Sverige, med partners blir det 1,4 miljoner. Det finns dessutom 200.000 registrerade i folkmusikdanslag i landet. Han har redan räknat hem filmen. Jönsson vill att jag ska medverka i manusarbetet. Jag tackar nej. Idag är jag tacksam för det. Filmen görs 2004 och får namnet ”Så som i himmelen”. Efter inspelningen får halva filmteamet gå i terapi som ett resultat av Pollaks gravt nedbrytande sätt att leda arbetet. Lustigt nog försörjer sig samme man idag som kringresande ”inspiratör” för oanande människor.
     Nåväl.  
     Vi börjar läsa in oss på Målle Lindberg. Jag har personliga minnen av honom, från hans omskrivna turnéer på 60-talet. Ju mer vi tränger in i hans öde desto mer fascinerade blir vi. Han var en mycket särpräglad människa.
     Jönsson får en förstaversion av manuset, läser och reagerar på ett sätt som jag börjar bli van vid: Det är nånting som inte tilltalar honom. 
     Men vad?


---

## Page 237/276

Vi diskuterar, återvänder till skrivbordet och kommer tillbaka med en ny version. Reaktion blir likartad, det är fortfarande inte det manus Jönsson är ute efter. Han vill att vi skriver om igen. Det vill inte vi. Vi avbryter samarbetet med Jönsson, inte helt smärtfritt (vi återbetalar all ersättning vi fått till dags dato).
     Synd på berättelsen om Målle Lindberg (till några av sina väckelsemöten kom han nerdalande i fallskärm, bara det).   

***
[UNHANDLED: indent]
En parentes till: Gösta får en förfrågan om att göra en ny Papphammarserie det här året. Jag vet att Gösta har bestämt sig för att aldrig mer utnyttja den karaktären (en gång hör försäkringsbolaget Skandia av sig, dom vill använda Papphammar i sin reklam och erbjuder ett fullständigt svindlande mångmiljonbelopp. Gösta svarar:
     - Dubbla det så får vi se.
     Dom hör aldrig av sig igen.) 
     Den här gången handlar det om ett mer behjärtansvärt ändamål. Det är Socialdepartementet som vill ha hjälp av Papphammar i en kampanj för hur vi bemöter personer med funktionshinder. Ett hyfsat gott syfte. 
     Gösta och jag träffas och spånar fram ett antal situationer där Papphammar agerar på sitt karaktäristiska sätt. En del blir roliga, andra inte, ingen kommer egentligen upp i nivå med dom bästa i originalserien (enligt mitt förmenande).
     SVT visar resultatet.
     Roligast under inspelningen: Papphammar sitter i köket och klipper till en sprattelfigur av sig själv. 

[IMAGE: 215.png] Sprattelhammar.

***

Så: Återigen ett av dessa visuella ögonblick som bränner sig fast på näthinnan och kommer att följa med ner innanför kistlocket, både på grund av sin omedelbara dramaturgi: ett flygplan som rammar rakt in i ett av de ikoniska tvillingtornen vid World Trade Center ... men också på grund av det ofattbara som händer strax efter: att i realtid följa hur ytterligare ett plan brakar in i tornet intill. 
     Det stannar tiden. 
     Det får en att titta på växterna i fönstret, katten borta vid brasan, den vackra mattan på golvet och tillbaka på tv-n: Under några sekunder, kanske minuter, tvingas jag försöka förstå vad det är jag ser. Att det jag ser sker i så kallad ”realtid”. 
     Det händer nu. 
     När jag sitter här med en kopp kaffe i handen och en lätt klåda i underlivet och vadå? Två flygplan flyger in som missiler i övre delen av båda tvillingtornen?  
     Det går inte att greppa. 
     Bilderna är omutliga, hjärnan halkar långt efter. 
     Så småningom rasar båda tornet, förvandlas till enorma gravmassor av grus och betong. Fortfarande i bild, för oss på en helt annan kontinent. 
     Och jag kryper in i skuggan.
     Försöka sortera tankarna.
     Angrepp på USA?
     Angrepp från vem? 
     Det finns en del alternativ.


---

## Page 238/276

Så startar det skoningslösa kriget mot ”terrorister”. Bush II krig. Jag har inga problem att förstå den emotionella utgångspunkten (jag hörde inspelningarna när kropparna som hoppade från tornen landade på metalltaken ovanför brandmännen, dunk, dunk, dunk), men jag anar att angreppet kommer att tas som intäkt för betydligt fler saker än jakten på dom faktiska förövarna: deras ”tro” kommer att legitimera förföljelser och övergrepp och skapa en farligare värld.
    Även på vår kontinent.    
[UNHANDLED: indent]
***

Skröna. Litterär fresk. En underbar torsdag. Det stora kalaset. Cilla och jag vill skriva en film som handlar om det burleska i det lilla, om kantmänniskor, om allt det som Steinbeck i sina upprymda stunder gav evigt liv - det allmängiltiga i vemodet, överlevandets grimas, skrattet. Vi börjar skriva en historia som får namnet ”Georg von Ingenting”. Den utspelar sig en liten kustby och kretsar kring ägaren till Kukbutiken, en mycket beläst och sofistikerad man med ett spretigt umgänge, själv specialiserad på avgjutningar av historiska mansorgan. Intresset startade redan i träslöjden.
     - Vilken vacker skärbräda du har gjort, Georg!
     - Det är ingen skärbräda, det är en platt kuk. 
     Vi presenterar ett synops för SFI och får ekonomiskt stöd för att skriva ett förstamanus. 
     Historien inleds med en scen på en strand. En ung man har bestämt sig för att ta livet av sig. Han gräver ner sig i sanden tills bara huvudet dyker upp och inväntar tidvattnet som ska dränka honom. Tyvärr tar han fel på ebb och flod. Vågorna når knappt fram till hakan på honom innan dom försvinner ut igen. Vi använder senare scenen i en annan variant i vår bok ”Springfloden”, där en gravid kvinna grävs ner och faktiskt dränks av tidvattnet.

[VIDEO: https://www.youtube.com/embed/FuJOE0tuKg0]

Vi återanvänder också ett par andra karaktärer ur det här materialet, Ronny Redlös och Minken, som båda dyker upp i våra böcker.
     ”Georg von Ingenting” lämnas in till SFI och vi får en intressant reaktion från en av filmkonsulenterna, författaren Niklas Rådström. Han skriver: ”Är det tänkt som en ungdomsfilm?”
     Hmm.
     For the record: Jag har den största respekt för Rådström som författare och medlem av Gastronomiska Akademien, vi är dessutom nästan grannar och nästan vänner. Däremot delar vi kanske inte synen på galghumor.
     Manuset vandrar runt några år i ”branschen”, enligt känt mönster, för att till slut försvinna in i glömskans kulvert.
     Och därinne ligger ”Georg von Ingenting” och ruvar.
     Kanske lockar vi ut honom igen och skriver om manuset till en roman, i sinom. 
[UNHANDLED: indent]
***

[UNHANDLED: year]

Efter att ha skrivit dom första åtta filmerna om Martin Beck är jag klar med den världen. Det är inte produktionsbolaget Filmlance, finansiärerna och framförallt inte publiken. Filmerna har blivit en formidabel tittarsuccé och alla vill ha mer. 
     Utom jag. 
     När jag får förfrågan om en fortsättning tackar jag nej. Andra manusförfattare kopplas in. Tiden går och jag skriver andra saker. Så kommer det tredje eller fjärde samtalet. 
     - Det funkar inte med dom nya författarna. Kan du inte ändå tänka dig att, bara åtta filmer till?


---

## Page 239/276

Kan jag tänka mig?
     En av orsakerna till att jag tackat nej var arbetsbelastningen. Att skriva åtta filmer med originalhistorier om 90 minuter i en relativt hård produktionstakt gick bra en gång, när utmaningen var en drivkraft. Att göra det en gång till är nåt helt annat. Framför allt det faktum att alla filmer ska bygga på nya kriminalhistorier. Åtta nya. Sexton totalt. Jag tänker klart och pratar med Cilla. Kan vi skriva dom tillsammans? För att fördela arbetsbördan? Och för att det kanske kan vara kul att jobba ihop på allvar? Cilla har redan varit involverad i ett par historier i första serien, med idéer och synpunkter, varför inte ta steget fullt ut? 
     - Ja, varför inte? säger Cilla. 
     Dessutom kan vi ta ohemult bra betalt med tanke på vår sits.

Cillas bakgrund, kort: Hon har börjat som scripta på SVT 1986, fortsatt som manusredaktör, samarbetat med mig i sista Lorryomgången, börjat skriva egna avsnitt till Rederiet och så småningom blivit efterbearbetningsproducent på tunga Dramaserier. Hon säger upp sig på SVT 1996. 

Vi lägger fram förslaget för Lars Blomgren, han tycker att det är en lysande lösning.
     Och så blir det åtta nya Beckfilmer. Skrivna av Cilla och mig tillsammans. Dom definitivt sista.
     Tror vi. 

For the record: Cilla och jag bestämmer oss för att undvika vissa ämnen som underlag för en historia. Vi är väl medvetna om den påverkan tv-mediet kan ha på människor i fel lägen (kanske inte fullt ut evidensbaserat, men tillräckligt för att vi ska ta hänsyn till det). Ett av dom ämnen som går bort är skolskjutningar. Det har förekommit ett antal i USA och på andra ställen, senast i Finland, och vi utgår ifrån att det kommer att hända även här. Vi vill inte riskera att trigga igång det (nåt som Malin Giolito inte väjer för i sin välskrivna och starka bok ”Störst av allt”).  
     Med detta sagt har du som manusförfattare ändå ingen makt över hur din fiktion landar. Eller hur du omedvetet kan föregå verkligheten, som i vår Beckfilm ”Hämndens pris”. Den handlar om tre rånare som iskallt mördar två poliser på en avlägsen skogsväg. När manuset precis är färdigt sker morden i Malexander. Fruktansvärda polismord, som i sin brutala dramaturgi påminner om den berättelse vi har skrivit långt innan. En diskussion uppstår. Risken att vår film kommer att anklagas för att cyniskt profitera på en verklig tragedi är stor, eftersom den kommer att visas långt efter Malexandermorden. Vi bestämmer oss för att göra en del korrigeringar i manuset för att undvika fel sorts paralleller. 
     Vi har skrivit flera andra krimihistorier där verkligheten efteråt har hunnit ikapp fiktionen, men det ligger i längdriktningen - som författare fungerar du delvis som katalysator för fenomen som är på gång i samhället, din lyhördhet och fantasi kan föreställa sig det som komma skall.    

***

Sauk och jag kan inte riktigt släppa alla hans ”gestalter” genom åren. Han har kontakter på Universal Pictures Nordic. Han föreslår att vi ska spela in en film direkt för videomarknaden. Med Sauk i huvudrollen och ett antal kompisar i olika andra roller. UPN tänder på idén och vi sätter igång. Filmen produceras av Deadline, mitt och Cillas bolag, och produceras av Cilla. 
 Vårt hem förvandlades till produktionskontor igen.


---

## Page 240/276

Sauk har skapat en karaktär som vi döper till ”Gunnar Govin”. En mycket beskedlig och förundrad människa med stor nyfikenhet på tillvaron. Vi ger filmen en undertitel: ”En man - ett liv - en resa.” Till vår hjälp tar vi Marika Lagercrantz, Kjelle Bergqvist, Mikael Persbrandt och Andrea Edwards.

[IMAGE: 517.jpg]
[UNHANDLED: indent]
Ett av inslagen i videon är en kommentar till ”den tunga förorts-rapen”:

[VIDEO: https://www.youtube.com/embed/EhO2WH_AaHU]

Det blir en bisarr och bitvis hysteriskt rolig video (bitvis inte så hysteriskt rolig). Den lanseras på videomarknaden och blir väl ingen kioskvältare. 

***

Strax efter att vi har gjort Govinfilmen vill Gösta ha hjälp med bearbetning av en engelsk komediserie. Den handlar om grumpy old people och han tänker sig att den ska heta ”En fot i graven”. Jag är inte så upphetsad över den engelska förlagan, brittisk humor när den är som äldst, men jag fattar vad Gösta skulle kunna göra av den med sin förmåga. Vi skriver manuset tillsammans, men det blir aldrig nån inspelning, oklart varför (för mig, jag är inte riktigt inne i projektet).
     Istället skriver jag en text till julnumret av tidningen ”Situation Stockholm” - en publikation som säljs av hemlösa. Jag har stöttat den genom åren och den har en central funktion i vår första deckare ”Springfloden”. Jag kallar texten ”Allt det andra”:

”Han tyckte om julen. Inte för tidigt, men när det var dags. Han tyckte om att få presenter. Han tyckte om att köpa presenter. Han tyckte om att packa säcken och att packa upp den, en present i taget. Han tyckte om julen och han visste om allt det andra. 
     Han tyckte om att kapa en utvald gran och att resa den och pynta den och sätta en stjärna i toppen. Och han tyckte om att lägga en kopparpeng i julgransfoten, för sakens skull. Han tyckte om det röda och gröna, kulorna och barren och blänket i en silvertråd. Han tyckte om dofterna, av nejlikan i mandarinen och det droppande stearinet. 
     Och han visste om allt det andra.
     Han tyckte om att tända levande ljus i sitt hus och att skapa skuggor av värme. Han tyckte om det utskurna, en gång om året. Han tyckte om att duka ett julbord och att äta det och lämna det. Han tyckte om den stillsamma musiken och han visste om allt det andra.


---

## Page 241/276

[MORE]

***

Det här året, 2002, blir det några tunga nerslag på tangentbordet. En kriminalserie som heter ”Graven”, en tv-serie på en Mankellbok som heter ”Danslärarens återkomst” och ett genuint hjärteprojekt igen: historien om greve Axel von Fersen.
     Och en kort promenad på kinesiska muren.
     Det blir också ytterligare ett härligt barnbarn. Den här gången är det min dotter Sari som får sitt första barn, Mira, med sin man Alexander. 
     Farfar har även blivit morfar (vad mer kan man begära, farmor och mormor lär man väl aldrig bli).
     Men året inleds med ett förord till en samlingsutgåva av Bruno K Öijer i Litauen. Jag skriver det i form av ett brev till Bruno:

”Molini di Triora
Ligurien
torsdag 13 juni 2002

Käre Bruno,
vi har skrivit några brev till varandra, till och från genom årens lopp, från olika hålrum i hjärnan. Här kommer ett från mig till dig. Det handlar om det vi diskuterade på en kyrkogård i Boulder: konsten att hålla sig ren, och utanför, att aldrig stympas av delaktighet ... och att våga gå så djupt in i påfrestelsen att illusionen av en befrielse kan ta gestalt.
     För mig har du lyckats med det.


---

## Page 242/276

[MORE]

***

Kulturmingel på hög nivå: Föreningen KLYS (Konstnärliga och Litterära Yrkesutövares Samarbetsnämnd) får en inbjudan till Kina för att ”främja kulturutbytet”. Vi är en relativt stor delegation som åker, bland annat författaren Peter Curman, jag själv och Cilla. På plats tillsluter en polsk före detta kulturminister, en mexikansk filmare och några andra kulturarbetare från olika delar av världen.
     När vi besöker svenska ambassaden i Peking första kvällen frågar ambassadören vilka gåvor vi har med oss.
     - Gåvor?
     Vi förväntas ha med oss utbytesgåvor, det är protokoll A i umgänget med kineser. Lätt panik. Ambassadören kommer på att det finns en kartong med Astrid Lindgren-böcker i en garderob. På svenska. Böckerna plockas fram. 
     På den första officiella middagen med våra kinesiska värdar överlämnar Curman böckerna, vackert inslagna, och håller ett lysande tal om Lindgrens storhet. Han påpekar också att det rör sig om en mycket speciell gåva, nämligen ”originalböcker på originalspråket”. 
     På ett sällsynt begåvat sätt lyckas han vända vår fadäs till nåt helt annat. 
      Minne från samma middag 1: Dom högsta hönsen i den kinesiska delegationen sitter med sina mobiltelefoner på bordet, så fort det ringer reser dom sig och börjar prata, högt, länge, mitt under talen från dom olika delegationerna. 
     Som om dom vill imponera med sina mobilinnehav.
     Minne 2: Den polske och mycket trevlige före detta kulturministern ställer sig upp och sjunger en vacker sång från hemlandet. Jag känner att vi måste svara upp. När jag har klingat i glaset börjar jag sjunga ”Helan går”. Dom svenska delegaterna faller tveksamt in i sången. 
     Kineserna ser artiga ut. 
     Men vi går på muren och ser den mäktiga terrakottaarmén i Xi´an. 
     Tack, Astrid.

***

Cilla och jag tillfrågas av SVT om vi vill skriva manus till en tv-serie baserad på en bok av Henning Mankell. Den heter ”Danslärarens Återkomst” och är en thriller. Jag har aldrig läst nåt av Mankell, slarvigt kanske, men vi läser boken. Den är välskriven och ordrik och har en bra intrig. Det känns att Mankell har ett personligt engagemang. 
     Som vanligt när du bryter ner en bok uppenbarar sig ett antal håligheter som du som manusförfattare måste skyffla igen, men det löser sig. Serien spelas in, regisseras av Stephan Apelgren med Jonas Karlsson i huvudrollen. 
     Jag ser den inte.


---

## Page 243/276

Inte av nonchalans, jag ser ytterst sällan egna produktioner, förmodligen av ångest (jag går också ytterst sällan på egna premiärer, det är förknippat med för mycket alkohol för att balansera socialiseringen). 

[IMAGE: 260.jpg]

***

Nästa projekt är ett undantag: tv-serien ”Graven”. Undantag i den bemärkelsen att jag och Cilla faktiskt sätter oss framför tv-n när vi har fått cd-skivorna från serien och börjar titta. På första avsnittet. På andra och på tredje. Och blir helt indragna. Och lyckliga. Det är så få gånger i en manusförfattares liv som du får uppleva att det du har skrivit faktiskt har landat rätt, träffat exakt ton och har blivit det du ville åt. 
     Till och med förhöjt. 
     Vilket är en eloge till regissören Mikael Marcimain. Han har litat totalt på manuset och vågat vila, i dialogen, i situationerna, vågat berätta i ett ”långsamt” och suggestivt tempo. 
     Det är inte så vanligt.

[IMAGE: 241.png]

Bakgrund: Cilla och jag har hamnat i ett ekonomiskt vakuum - författartraumat. Samtidigt känner vi att vi vill skriva nåt helt eget, efter en del tröskande med Beck och annat, och skriver ihop ett synopsis på en kriminalhistoria som vi kallar   ”Graven ”. Vi lämnar den till Filmlance. Dom är inte intresserade. ”Vi är trötta på att göra deckare.” I samma veva ringer Daniel Alfredsson, nybliven chef på SVT Drama, och säger att han ute efter svenska originalhistorier och undrar om vi är intresserade av att skriva. 
     - Vi har redan skrivit en historia, jag kan skicka den, säger jag.      
     Alfredsson läser, bestämmer sig och projektet rullar igång. Valet av Marcimain som regissör är lite udda för oss, vi känner inte till honom, han har gjort några avsnitt i ett par tv-serier, men Danielsson propsar på att han skulle funka för det här. 
     Vilket han uppenbarlig gör (Marcimain ska senare göra tv-serier som ”Lasermannen” och ”Upp till kamp”).
     Innan vi börjar skriva ”Graven” bestämmer vi oss för att frångå vissa traditionella kriminslag. Vi vill inte ha en grupp poliser på en polisstation som får ett mord att lösa. Vi tänker ”Sju Samurajer” eller ”Sju vågade livet” - en person som får ett uppdrag och fria händer att kontakta dom personer han behöver för att fullfölja uppdraget. I det här fallet är personen en kontroversiell kriminalutredare med ett spänt förhållande till polisledningen och delägare till ett halvrisigt fartyg, förankrat på Söder Mälarstrand. Mannen spelas av Kjelle Bergqvist, fartyget blir den fysiska mötesplatsen för hans grupp.
     Marcimain bestämmer sig för att alla scener på och i fartyget (och det är många) ska spelas in på plats, i ett riktigt fartyg (M/S Lagaren), detta för att få fram den täta, nästan klaustrofobiska stämningen.  
     Det fungerar utmärkt.
     Vår första idé när det gäller brottet är en massgrav. Vad händer om man hittar en massgrav med gamla skelettdelar i och plötsligt får fram att den är grävd i nutid? Och innehåller barn? Så ser gåtan ut, initialt lika olöst för oss som för tittarna. 
     Under skrivandets gång löser vi gåtan, bit för bit.
     ”Graven” får ett översvallande mottagande, inte minst i recensentvärlden (den som ofta fnyst åt Beck-serien).  
     Gungor och karuseller.
     Av SVT tilldelas vi ett hederspris för manuset, det så kallade ”Ikarospriset”.


---

## Page 244/276

Minne från manusarbetet 1: Vi har genomgång på SVT av dom två första manusen. Som vanligt har kanalen en manusredaktör inkopplad. Anders Weidemann, en man med prudentliga glasögon och högt hårfäste. Han tycker att manusen är för sega.
     - Ta död på en av huvudkaraktärerna i andra avsnittet så det händer nåt!
     Vi avstår från förslaget.
     Weidemann ersätts av en ny manusredaktör. Camilla Ahlgren. Cilla och hon känner varandra sen tidigare, båda arbetade med ”Rederiet” en period (Camilla slutade på SVT för att bli vår redaktör på Beckserien). Hon är skicklig och noggrann, lyhörd och innovativ, vi  kompletterar varandra utmärkt. Över tid kommer vi att samarbeta i flera andra tv-produktioner förutom ”Graven” och ”Morden”: till exempel ”Arne Dahl” och ”Springfloden”. Camilla utvecklas också till en väldigt begåvad manusförfattare, med bland annat ”Bron” och ”Störst av allt” i sitt cv. 
     Vi blir nära vänner.
     Dessutom efterträder hon mig som ordförande i Dramatikerförbundet.
     Minne från manusarbetet 2: I en scen låter vi skådespelaren Göran Ragnestams karaktär i förbifarten berätta för en ung man om sin egen ungdomsperiod, hur han rökte på och lyssnade på The Fugs och somnade med en pingsiboll som huvudkudde (en remeniscens från Skånska Lasse). Marcimain läser scenen, vet inte vilka The Fugs är, ser omedelbart till att deras musik plockas fram så att han kan lyssna på dom. 
     Det visar en del av hans oerhörda noggrannhet och nyfikenhet. 
[UNHANDLED: indent]
***

Här borde jag spärra med en dikt igen, eller lufta det konstanta producerandet med en flisa omvärld. Men omvärlden väller in lite senare, just nu rullar tillvaron på. 
     Jag skulle kunna skriva om nätet, om sociala medier, om den gurglande kvicksand av ondska som börjar anas. Om hur allting är på väg att förändras på ett sätt som vi knappast anar, just nu, just här. Hur tecknen på stupiditet börjar nagga anständigheten i kanten, hur ord börjar byta innebörd, hur mörkermän börjar solka ner dialogerna och smyga in som drypande skuggor i det offentliga rummet.
     Allt finns här att tolka, redan nu, men jag lagrar det till värre tider.

***

Cilla och jag blir sugna på att skriva nåt vi aldrig har skrivit: Epok. Historia. 1700-tal. Valet faller på Axel von Fersen, greven och lebemannen. Hans liv innehåller allt. Politik, kärlek, krig, resor och ond bråd död (han stampas ihjäl av en mobb på Slottsbacken 1810 inför tigande soldater). 
     Det finns en uppsjö litteratur om Fersen, bättre eller sämre. Det finns också ett stort antal av hans dagböcker bevarade (dock inte dom som skrevs under den period han hade ett förhållande med den franska drottningen Marie Antoinette, dom brändes av hans betjänt på uppdrag av Fersen själv). 
     Vi läser det mesta.
     Vi gör också ett par researchresor: till slottet i Versaille och Antoinettes privata lekplats, Petit Trianon. Och till Löfstads slott, Fersens barndomshem.
     Valdemar Bergendahl, produktionschef på SF, blir entusiastisk över projektet. Det har den dignitet och volym som filmbolaget vill åt. Han ger oss ekonomiska resurser att utveckla ett manus.
     Det är en glädje att skriva. Båda Cilla och jag uppslukas av historien och alla dom dramatiska inslag den innehåller. Vi begraver oss i Fersens liv under lång tid.
     Bergendahl läser parallellt med vårt skrivande, är djupt engagerad och arbetar på en finansiering. En inte helt lätt uppgift, med tanke på att Fersen rörde sig över stora delar av Europa och även deltog i det amerikanska inbördeskriget.
     Men det är inte vår huvudvärk.


---

## Page 245/276

Vi fullföljer manuset, omskrivet ett par gånger, och håller tummarna.
     Vi vet vilken häftig film det kan bli.
     Men det blir det inte, av två skäl:
     Dels får en amerikansk film premiär i den här vevan, ”Marie Antoinette”, regisserad av Sofia Coppola. En film som vad gäller tidsperiod och delar av innehållet tangerar Fersens historia.
     Dels vill SF göra film på Guillous Arn-böcker. Också det ett jätteprojekt.
     Kontenta: Bergendahl får vika sig, Fersen läggs åt sidan.
     Och där ligger han och surar för att ingen vill visualisera hans exceptionella liv.
     Jag förstår honom.

***

Mankell dyker upp igen: Cilla och jag blir tillfrågade om vi vill skriva ett avsnitt till en ny tv-serie om polisen Kurt Wallander. Mankell ska skriva ett ”utkast” till varje avsnitt som olika författare får arbeta vidare med. Vi tackar ja (i backspegeln vet jag inte varför vi gör det, pengar? Kanske ... eller för att jag har en varm och bra relation till en av producenterna, Lars Björkman?). Vi skriver ett avsnitt som handlar om människohandel, om en container som hittas, öppnas och är fylld med döda flyktingar. Vi döper avsnittet till ”Containern” (senare ändras det till ”Täckmanteln”).   
     Inte så mycket av Mankells ”utkast” finns kvar i berättelsen. 

[IMAGE: 262.jpeg]

Ett tag innan har jag fått ett akutsamtal. Det ska göras en långfilm på Mankells bok ”Innan Frosten”, man har problem med manuset, med dialogen, och vill att jag åker ner till Ystad för att skriva om den. Ett blixtuppdrag. Det gillar jag. Instängd i ett hotellrum ett par dygn, massera en dialog, ta bra betalt, åka hem och äta gott. 
     Det Ingmar Bergman, med viss spydighet, kallade ”manustvättning”.
     Nota bene: Jag älskar verkligen att skriva dialog. Att landa repliker så tätt på karaktärerna att dom verkar spontana. Svårt, men alltid lockande. 
     Resten av det här året skriver Cilla och jag ytterligare fyra Beck-filmer. 

***

Så kommer den andra katastrofen där Cilla och jag befinner oss utomlands. 
     Det börjar med en safariresa i Kenya i sällskap med vännerna Åsa och Timo och deras två döttrar. Vi har Molly med oss. Via lite specialkontakter har vi fått en privat chaufför, en intelligent och lättsam kenyan som kör oss runt i Masai Mara. Vi upplever i princip allt man kan uppleva där, i djur- och naturväg. Många gånger sitter vi fullständigt mållösa och betraktar scenerier som vi aldrig kommer att glömma. 
     För mig är det utan tvekan den mest omvälvande resan i mitt liv, ett magiskt landskap som är så totalt främmande från allt jag sett tidigare och samtidigt otroligt rogivande.
     Allt isbjörnsbeteende försvinner.
     Som om det faktum att det är härifrån vi stammar slår igenom på ett djupare plan.
     Julafton firar vi under ett högt, ensamt akaciaträd mitt ute på savannen, med en picknickkorg och massor av exotiska djur strykande på avstånd.
     En becksvart natt vacklar jag ut ur vårt tält för att pinka och blir rejält skrämd av en högrest massaj som står tätt intill tältväggen med ett långt spjut i handen, tyst och blickstilla. På morgonen får vi veta att ett par lejon har rört sig inne bland tälten, man har satt ut vakter för att skydda oss.


---

## Page 246/276

På tal om massajer: Vi går ute på en vidsträckt ödslig savann i sällskap med en massaj. Plötsligt stannar han till, lyssnar. Vi tittar oss omkring, ingenting finns inom synhåll, på mils avstånd. Vi undrar om han har hört ett djur? Nej. En kvart senare får vi förklaringen: långt i fjärran kommer en jeep körande. 
     Massajen har hört den.  
[UNHANDLED: indent]
Efter safarin tar vi ett inrikesflyg till den lilla ön Lamu utanför Kenya. 
     Det är där det händer.  
     Det börjar med att fiskarna nere i hamnen reagerar, vattennivån är märkligt låg, ingen kan minnas att den varit så låg tidigare, alla är förbryllade och oroade. När jag och Cilla går vidare ut på en långsträckt strand kommer en man störtande med viftande armar och skriker:
     - Go home! Go back to the hotel!
     En jordbävningar har ägt rum i Indiska Oceanen, väster om ön Sumatra i Indonesien, den mäter 9,3 på Richterskalan. Än har den inte nått den afrikanska östkusten, när den gör det omkommer hundratals människor. Närmare epicentrum dör drygt en kvarts miljard.
     Men om detta vet vi ingenting just nu. Vi går tillbaka till hotellet för att informera oss om vad som händer. Så småningom, via lokal information och samtal hem till Sverige, börjar vi förstå vad det handlar om. En katastrof igen, större och brutalare än Estonia, internationellt sett, men som skördar över 500 svenskars liv. 
     Detta vet vi inte heller just nu.
     Just nu försöker vi hantera konflikten i att ha det så bra som man kan önska sig, samtidigt som en tragedi sveper fram på andra sidan oceanen. 
     Det är inte helt angenämt. 
     Så småningom, hemkomna, hinner vi ikapp och tar del av allt det alla andra tar del av. Scenerna från stränderna, dom söndergråtna ögonen, närstående vänner som med nöd och näppe har hunnit rädda sig upp i träd eller högland, bortsvepta byar, bortsvepta liv. Vi ger röst åt en ung flickas upplevelse i vår bok ”Den tredje rösten”, hon berättar för Olivia Rönning:

     - Ska jag berätta om mamma?
      Sandra sa det utan att titta upp från bordet, med en kort återhållen röst. 
     - Om du vill.
     Det kanske var därför hon kom hit, tänkte Olivia. Hon kanske behöver prata om det, om sin mamma, som jag pratade om min mamma? 
     - Vi skulle rida på elefanter, pappa hade bokat det på hotellet och jag tyckte det skulle bli jätteroligt, men mamma var inte sugen, hon ville gå en långpromenad på stranden istället, så hon kramade mig och sen åkte vi iväg själva. Sen kom den där tsunamin, när vi höll på att rida. Pappa fick höra det när vi kom tillbaka med elefanten och vi åkte ner till hotellet, men då kunde vi inte komma fram, det var bara människor överallt som sprang och skrek och inga bilar fick komma fram och pappa blev alldeles galen och försökte springa ner mot hotellet men det fanns ju inget hotell kvar, allting var förstört, överallt, jag stod bakom bilen och fattade ingenting mer än att det var hemskt, allting var hemskt, alla skrek och grät och jag ville bara att mamma skulle komma …
     Sandra tystnade och lyfte sin tekopp. Hon höll den en stund i handen och ställde ner den igen. Olivia höll om henne med ena armen.
     - Men hon kom inte?
     - Nej.
     Olivia såg den lilla åttaåriga flickan framför sig, mitt i det fruktansvärda kaoset, utan möjlighet att begripa vad det var som hände, utom att det var hemskt och att hennes mamma inte kom.  
     - Hittades din mamma?
     - Nej. Hon är kvar i havet … Och nu är pappa i himlen ... Och jag är kvar här och vet inte hur jag ska orka utan dom.


---

## Page 247/276

Fotnot: En nära vän till Kjelle Bergqvist förlorar två tonårsbarn i tsunamin. Sussie. För att hantera sorgen, och minnet, startar hon så småningom ett barnhem och en skola på Pukhet för thailändska barn som har blivit föräldralösa i katastrofen. Kjelle stöttar hemmet ekonomiskt (så även vi). Idag är verksamheten väletablerad, heter ”Happy Child Foundation” och slussar löpande ut unga thailändska barn i vuxenlivet.
[UNHANDLED: indent]
***

Mörk tid börjar det här året. Jimmie Åkesson blir partiledare för Sverigedemokraterna. En händelse som är tämligen perifer, politiskt sett, men som ska orsaka konvulsioner i det svenska samhället åren framöver. Mycket tack vare Åkessons egen persona. Själv har jag ingen direkt koll på honom vid den här tidpunkten. Skåning, med täta tänder och försumbart skägg. 
     Och ett förflutet som borde ha höjt garden en aning.

Men det finns även ljus i mörkret! Lille Ivan föds, Saris och Alexanders andra barn och mitt fjärde barnbarn (han kommer att bli en fiskeentusiast som nästan slår mig själv). Nu är ätteläggen uppe i åtta. 
     Och det ska komma ett till.

***

Årets Nobelpris i litteratur tilldelas den engelske dramatikern Harold Pinter. Ytterst välförtjänt. Förutom en magnifik katalog med pjäser och filmmanus har han en utpräglat skarp och skoningslös inställning till kapitalismen och USA. Jag rekommenderar alla att lyssna på Pinters nobeltal på Youtube, det heter ”Konst, sanning och politik”. Ett gripande dokument om skapandets villkor och en obarmhärtig vidräkning med USA. Pinter är svårt sjuk när han spelar in talet, i princip döende, och har ingen anledning att väja för sanningen. 
     Hans sanning, förvisso, men ett testamente som jag sympatiserar med fullt ut.
     Hans sjukdom gör att han inte kommer till Nobelfesten. 
     Jag är bjuden i egenskap av ordförande i Dramatikerförbundet och Cilla är ”ledsagerska”, som det heter på akademispråk.
     För första (och förmodligen sista) gången i mitt liv bär jag frack (hyrd på Arsenalsgatan). Cilla har en strålande vacker, svart klänning och en magisk håruppsättning.
     Ska det vara så ska det.   
     Och festen?
     Utsökta rätter med väldigt långa mellanrum, mer eller mindre intressanta samtal, spektakulära blomsteruppsättningar och stram musik.  
     Been there, done that, är väl kontentan.

***

Det här året gör jag också ett besök i Kapstaden. 

[IMAGE: 263.jpg]

Mitt manus ”Kocken” från 1979 är äntligen under inspelning. Till slut har Arehn fått ihop en finansiering och en bra huvudrollsinnehavare: Kjelle Bergqvist (som har hoppat av rollen som Wallander i en kommande tv-serie för att få göra Kocken).  
I Kapstaden ska en del centrala scener tas. Jag är där som ”inbjuden turist” (möjligen diskuteras manuset några kvällar mellan Mats Arehn och mig och Kjelle).


---

## Page 248/276

Plågsamt minne från Kapstaden: Vi besöker en av dom stora kåkstäder som ligger norr om staden. Kjelle känner en svensk kvinna som arbetar i området, vilket ger oss möjlighet att röra oss hyfsat närgånget i gränderna. Det som slår mig direkt är den enorma skillnaden på män och kvinnor vi möter. Kvinnorna är raka i ryggen, insvepta i vackra saronger, rör sig målmedvetet, ler mot oss. Männen sitter hopsjunkna mot plåtfasaderna, blicken ner i leran, lama rörelser med händerna, uppgivna - fråntagna sin traditionella roll som familjeförsörjare. 
     Vi får också komma in i ett av ”hemmen”, plåtskjulen, ser dom utmärglade barnen vid väggarna och påminns brutalt om ganska många saker (jag bjöds in i en massajhydda en gång, samma trångboddhet, samma hål i taket, med djur granne med bäddarna, men det var inte alls samma känsla av hopplös misär). Vi köper ett antal lokaltillverkade tyger för att stödja det vi kan och åker tillbaka till det luftkonditionerade hotellet. 
     Vita män har doppat fötterna i arvet av det koloniala förtrycket.         
     Det känns sådär.
     Dagen efter känns det lite bättre när vi får en eloge av den färgade guiden efter besöket på Robben Island.

Fotnot 1: ”Kocken” öppnar sedermera filmfestivalen i Göteborg och utses några månader senare till Bästa Film på Hollywood Film Festival, i sällskap med pristagare som Diane Keaton, Susan Sarandon och Charlize Theron. Priset är en ingraverad glasskulptur. Ingen från produktionen är på plats för att ta emot, vilket får till följd att glaspjäsen helt enkelt ”försvinner” (trots att författaren Reidar Jönsson försöker spåra den så gott han kan). 
     Fotnot 2: Bondproducenten Barbara Broccoli sitter i juryn, vilket föranleder en journalist att fråga Kjelle om han tror att rollen som James Bond kan vara på gång? 
     Kjelle undviker att svara på det.

***

Privat: Jag går i kognitiv samtalsterapi ett antal år, många år, huvudsakligen för att försöka få en bättre relation till Sari och Nick (som har sargats av min skilsmässa från Tove) - genom att försöka förstå mig själv och hur jag tänker, agerar och uttrycker mig. Samtalen gör mig plågsamt medveten om skillnaden på vad du själv tror att du utrycker och vad du egentligen signalerar. Avståndet mellan ego och empati. En kurs i tillkortakommande.
     Jag förstår också att allt rör sig framåt. 
     Mycket fruktbart, tack Ann-Marie.
[UNHANDLED: indent]
***

På arbetsfronten: Cilla och jag skriver två nya Beckfilmer, 23 och 24.
     Vi skriver också en fristående fortsättning på vår kriminalserie ”Graven”, den här gången heter den ”Morden”. Korta effektiva namn. Det gillar jag (vår bästa deckartitel är, än så länge, ”Kallbrand”). Den nya serien är inte riktigt i nivå med sin föregångare, enligt mig. Inte samma förhöjda berättande, inte samma dramatiska intensitet i gestaltningen. Inte Marcimain vid pulpeten.
     Men den fungerar. 

[IMAGE: 264.jpg]

Jag blir också ombedd att skriva en text till Ingvar Hirdwall, han ska uppträda som Grannen på Guldbaggegalan. Jag är inte så förtjust i det, att exploatera en karaktär utanför det sammanhang den ingår i, det funkar sällan.    
     Men jag gör det, av respekt för Hirdwall (en, om jag inte har nämnt det tidigare, genuint grundad skådespelare, med en otrolig känsla för tajming och utanförskap).


---

## Page 249/276

[UNHANDLED: indent]
***

Det här året kliver Steve Jobs ut på scenen med en i-phone i handen och världen blir en annan. Under det närmaste decenniet ska stora delar av jordens befolkning titta neråt istället för framåt. En revolution som förändrar vårt sätt att kommunicera, informeras och umgås. På gott och ont, som med alla banbrytande innovationer. 
     Själv är jag inte speciellt tekniskt bevandrad. Jag kan fortfarande inte ”förstå” hur jag kan sitta i mitt vardagsrum och se ett spjut kastas i Melbourne i samma sekund som spjutet kastas. På andra sidan jordklotet. Jag kan inte ”förstå” signalerna och vågorna som färdas genom rymden i realtid och skapar bilder på skärmen framför mig. Eller i min mobil. Förmodligen kommer jag inte heller att förstå när bilderna landar direkt i hjärnan utan att passera skärmen.
     Elon Musk på är redan på gång med det, ett inopererat chip i hjärnsubstansen som tar emot signaler och förvandlar dom till bilder och information. Cyborgmänniskorna nalkas (ni känner väl till kvinnan som har opererat in sensorer i fötterna för att känna seismografiska förändringar?).
     Kina banar väg på sitt sätt. Ansiktsövervakning i offentliga miljöer. ”Social credit system”. Sköter du dig får du poäng, går du mot rött får du inte åka utomlands. Storebror i sin ultimata uniform. 
      Och så AI på det.
 ”Artificiell Intelligens: att efterlikna mänsklig tänkande på konstgjord väg.” 
 Med tanke på den generella intellektuella förflackning som sprider sig över delar av världen torde det inte vara speciellt svårt. Att tänka som en sverigedemokrat kräver inte speciellt många ettor och nollor, att tänka som Donald Trump klarar en sardinburk av.
     Men resten av oss?
     Hur länge till får vi förmånen av att kunna tänka? Dvs finnas till, enligt Descartes?
     När ersätts vi?

***

Cilla och jag har till dags dato skrivit 24 Beckfilmer. Alla med originalhistorier. Vi är färdiga med Beck. 
     Det är, återigen, inte omvärlden. 
     Vi bjuds på middag på restaurang KB (en av anhalterna i Orions Bälte) tillsammans med den tyske finansiären Peter Nadermann och Lasse Blomgren. Middagen har ett enda syfte: att få Cilla och mig att tänka om. Att fortsätta en omgång till. 8 nya filmer, dom absolut sista. 
     Vi säger nej. 
     Då lägger Blomgren fram ett förslag. Skulle vi kunna tänka oss skriva bara två filmer till. En som handlar om Gunvald Larsson och en om Martin Beck. Två avslutningshistorier om våra huvudkaraktärer. Filmerna ska få extra stor budget och produceras direkt för bio.
     Tanken på att få avrunda hela jätteprojektet med två specialskrivna filmer om Gunvald och Beck är förhållandevis attraktivt.
     Vi ställer upp och skriver ”I stormens öga” och ”Levande begravd”.
     Några år senare kan vi konstatera att löftet om två avslutningsfilmer inte höll. Beckserien fortsätter att produceras, dock utan vår inblandning.

***

En udda payoff: Jag skriver en pjäs baserad på mitt långfilmsmanus ”Dödspolare”. Pjäsen sätts upp på Nya Teatern i Örebro. 
     Växelbruk.


---

## Page 250/276

I Danmark har man gjort nåt motsvarande. Vår Beckfilm ”Det tysta skriket” har förvandlats till teater och satts upp i Köpenhamn. 
     Berättelser, allt handlar om berättelser. 

***

Min gamle kompis Ove Enervald ringer en sen kväll. Det är inget kul samtal. Skånska Lasse har hittats död, ensam i sin lägenhet på Söder. Levde ensam och dog ensam, omgiven av sina teckningar och lp-skivor. Det känns ödsligt och sorgligt. 
     Jag har inte haft kontakt med honom på flera år, livet har styrt mig åt andra håll. Tankarna virvlar tillbaka, nätterna vi satt på hans golv och lyssnade oss igenom alla kufiska plattor han hade kommit över. Hans kärnfulla humor, dom glittrande ögonen, det krulliga tunna håret, hans välvårdade naglar. En självklar kompis under många år, nu är han i jorden, granne med vem vet?
     Men hans mjuka teckningar finns kvar. 

[IMAGE: 287.jpg]

***

Ett roligare samtal kommer strax efter. Tommy Körberg behöver en översättning på en sång som i original heter ”Caruso Farrapo”.
     Jag har vid det här laget producerat tämligen många låttexter till olika artister. Ibland har mina egna texter tonsatts, ibland har jag skrivit svenska tolkningar på utländska sånger. Med större eller mindre engagemang. När jag får höra den här sången blir jag inspirerad, huvudsakligen av melodin, och skriver en svensk version som får titeln: ”Om du minns, Esmeralda”.

Ingenting här har ändrats, Esmeralda
Ingenting här har flyttats från sin plats
Allt är som om dagen
Allt är som om natten
Om du minns
Om du minns

Ingen har rört din klänning, Esmeralda
Ingen har rört lavendeln i din skål
Allt det som var du
Allt det som försvann
Om du minns
Om du minns

Ljuset i din sång
Skuggan i din gråt

Ingen har lekt med katten, Esmeralda
Ingen har suttit i fönstret och sett ut
Allt är som om dagen
Allt är som om natten
Om du minns
Om du minns

Allting som du har älskat, Esmeralda
Allting är här och väntar på din blick


---

## Page 251/276

Allt det som var du
Allt det som försvann
Om du minns
Om du minns

Ljuset i din sång
Skuggan i din gråt

Timmarna vandrar stilla, Esmeralda
Tiden har svept en slöja runt vårt hus
Allt är som om dagen
Allt är som om natten
Om du minns
Om du minns

Solen värmer din gunga, Esmeralda
Fåglarna föds bland löven i ditt träd
Allt det som var du
Allt det som försvann
Om du minns
Om du minns

Ljuset i din sång
Skuggan i din gråt

Sorgen har ingen plats här, Esmeralda
Minnet av dig är en enkel kyss av ljus
Allt är som om dagen
Allt är som om natten
Om du minns
Om du minns

Vindarna saknar ditt hår, Esmeralda
Väggarna saknar ekot av ditt skratt
Allt det som var du
Allt det som försvann
Om du minns
Om du minns

Ljuset i din sång
Skuggan i din gråt

Mannen som red förbi här, Esmeralda
Handen som förde bort dig ur vårt liv
Allt är som om dagen
Allt är som om natten
Om du minns
Om du minns

Tommy gör en gripande tolkning på skivan ”Sjung tills du stupar”.

***


---

## Page 252/276

Så några rader om en person med ett beundransvärt civilkurage. Han heter Claes Eriksson och är primus motor i Galenskaparna. Hans film ”Hajen som visste för mycket” har sänts på TV4 och brutits upp av reklaminslag. Eriksson anser att det kränker hans verk och hans upphovsrätt. TV4 anser inte det. Eriksson åtalar TV4 för avbrotten. Han är medlem i Dramatikerförbundet och vi ställer oss bakom hans åtal. Både han och vi är medvetna om att det kommer att bli en mycket lång och kostsam process, men vi har konfliktmedel vi kan använda för detta. 
     För mig personligen är detta en hjärtesak, eftersom jag hatar reklamavbrott (när jag på en internationell konferens med europeiska dramatikerförbund tar upp frågan om vi ska agera mot reklamavbrott i filmer, betraktas jag mer eller mindre som ett ufo). 
     Det blir, som förväntat, en lång process som tär på Claes Eriksson, men han viker inte en tum. Det är David mot Goliat, en ensam upphovsman mot ett kommersiellt storbolag. Så småningom får han rätt både i tingsrätten och hovrätten.
     Men TV4 ger sig inte.
     Dom vill att Högsta Domstolen tar upp målet. 
     Det gör dom och konstaterar att reklamavbrotten utgör en kränkning av Erikssons upphovsrätt. Avbrotten bryter helhetsupplevelsen av filmen. Dom slår också fast att dom kommersiella intressena bakom reklamen inte väger tyngre än upphovsmannens rätt att bestämma hur hans verk ska återges.
     Total seger för Eriksson (och oss).
     TV4 åläggs att stå för samtliga rättegångskostnader. 
     Vi har fått ett prejudikat.
     Negativ bieffekt: Framgent tvingas alla regissörer skriva på avtal som ger tv-bolagen rätt att bryta för reklam. Få regissörer har råd eller ork att avstå från det.

Fotnot: Även Vilgot Sjöman deltog i åtalet mot TV4, avseende hans film ”Alfred”. Tyvärr avled Sjöman innan HD:s utslag kom.

***

Det är sent på kvällen, Cilla har somnat, jag har just läst en kort skrift om den heliga skalbaggen, skarabén, det tickande dödsuret, och börjar skriva en text. Jag kallar den ”Natt i en målning av innerlighet”:

”Det är natten till de dödas dag och tre människor befinner sig i ladan - en man av enkelt ursprung och hans unga kvinna, på knä intill en mycket gammal människa med en grön medaljong på bröstet. 
     Den unga kvinnan väntar barn.
     - Hörde du ... ?
     Mannens viskning får en märklig resonans i mörkret, kvinnan trycker sig mot hans kropp. Så lyssnar hennes blick förbi hans fråga, hon försöker se det båda hör.
     - Där ...
     Nu syns det lilla djuret mycket tydligt, halvvägs ut på den gamla människans panna, vaggande mot andra tinningen, mörkblå på den vita släta huden.
     - Där är den ...
     Och så är den försvunnen, nerför tinningen och in i dunklet bakom örat på den gamla människan. Hon ligger naken på ett halmtäckt golv i ladans bortre hälft: då återkommer ljudet, ett rytmiskt knäppande från väggen, som om en klocka tickade.
     - Hörde du?
     - Som om en klocka tickade ...
     Den unga kvinnans blick försöker följa ljudet, mannen fryser, vinden driver rakt igenom ladan, en förfallen katedral av grova plank. Sönderbruten, genomsprungen av ett rasande kavalleri: månen trycker silvernålar genom taket.
     - ... det tickar högre nu.


---

## Page 253/276

[MORE]

Skulle jag skicka texten till ett resemagasin skulle dom förmodligen anse att ”slutet känns så, jag vet inte, öppet, man blir lite hängande i luften”.
     Men det gör jag inte. 
     Istället återanvänder jag skarabén i vår deckare ”Kallbrand”:

”Veronica satt i soffan och iakttog en mycket stor mörk skalbagge som kröp fram över trägolvet, en skarabé. Hon visste vad den förebådade. I vissa religioner var den en symbol för liv och återfödelse, själens odödlighet, i andra kallades den för dödsuret. För henne var idén om själens odödlighet ett motbjudande självbedrägeri, hon föredrog att tolka skalbaggens knäppande som ett tickande mot döden. Allt är utmätt, tänkte hon och tittade på sitt ginglas.
     Det var tomt.”

***

Så återskapas det förflutna igen.
     Jag träffar den tungt etablerade galleriägaren Lars Bohman hemma hos Amis Regild, Carstens änka. Bohman har förvärvat ett stort antal av Carstens målningar och även haft en utställning av verken. Vi går igenom en del av all den dokumentation Amis har kvar från Carstens och mitt samarbete. Under genomgången föreslår Bohman, som blir fascinerad av hur det hela startade, att vi ska återskapa vår första utställning på Galleri Maxim 1966, i detalj. För att visa hur tidigt vi var ute med ett visst konstnärligt språk. Det är ett märkligt förslag för mig. 
     Och lockande. 
     Vi ska alltså återskapa ett 43 år gammalt material, iscensatt i en nutida konstutställning? Bohman har resurser, det vet jag, vill han genomföra det här så kommer det att bli på riktigt. 
     Så jag säger ja.
     - Varför inte?  
     Det förflutna är en båge av tid, pilen landar där du står.

För mig blir utställningen en resa, på många plan. Dels i återskapandet av dom verk Carsten och jag gjorde 1966 (in i minsta vattenslang och genomskinliga slipsar),  dels i berättelsen om Happy Cousins. Jag bestämmer mig snabbt för att utforma utställningskatalogen som det sista numret av Vargen, nummer 9. Det som aldrig kom ut. Framsidan ser ut som alla tidigare Vargen, men mannen med hatten har slutna ögon. 

[IMAGE: 213.jpg]

I numret/katalogen går jag igenom Carstens och min resa, utformat på det sätt vi skapade Vargen: fragmentariskt, illustrativt, lekfullt, provokativt.

[IMAGE: 214.png]
[UNHANDLED: indent]
Jag försöker berätta på det sätt vi försökte berätta. 
     Utställningen har vernissage hösten 2009.


---

## Page 254/276

[IMAGE: 400.png] Mr Ray Balon Sinclair på Dagens Nyheter.

***

Vid det här laget, den här tidpunkten, har jag två döttrar, två söner och fyra barnbarn. Jag tänker: Dom kommer att läsa det här (kanske). Hur mycket kommer dom att begripa av det jag har ägnat mitt liv åt? Inte i bemärkelsen förstå, men det bakomliggande? Hur mycket är beroende av bakgrunden, sammanhanget, tidskänslan? Hur ser det ut idag? Hur långt är det intellektuella och emotionella avståndet till då? 
     Avantgarde?
     Kan dom stava till det?
     Satir?
     Vet dom ens vad det är?
     Under Vietnamkriget trädde vietnamesiska kvinnor in ett rakblad i ett gummirör som dom förde upp i vaginan. När dom våldtogs av amerikanska soldater klövs lemmen i två delar.
     Vad vet dom om det?
     Ingenting, men dom har egna vidrigheter att konfrontera. 
     Absolut. 
     Men hur blir det som var min upplevelse deras?
     Och varför skulle den?
     Jag vet inte.
     Jag kan ta det utanför den familjära kretsen. När blir det privata allmängiltigt? När bli det provinsiella universellt? När blir det i mig det i dig? Författaren Björn Ranelid har sagt: ”Att leva är att simma från stranden jag till stranden du i havet vi.” Fint uttryckt. Poeten Gunnar Ekelöf har uttryckt det så här:

[UNHANDLED: poem]

***

”Svårt att vänja sig av med sig själv.” 
     Intrikat insikt. 
     Men det som fäster mest hos mig: ”Det som är boskap i andra är boskap också i dig”.
     Mörkrets hjärna igen.

***

Arne Dahl.


---

## Page 255/276

Cilla och jag har vid det här laget en mycket nära och respektfull relation till filmproducenten Lasse Blomgren på Filmlance. För mig är han en person som jag kan lita på, som jag tycker om, som får jobbet gjort och som är rak (alltihop en bristvara i filmbranschen, med få undantag). Blomgren har köpt rättigheterna till Jan Arnalds böcker om ”Arne Dahl”. Han vill att vi ska skriva manus på dom, till en tv-serie för SVT. Det är tio böcker. Det är mycket pengar. Det är eventuellt utmanande. Själv har jag aldrig läst några böcker av ”Dahl”, men jag har börjat på en, på ett flygplan från Nairobi, och ganska snabbt konstaterat att ”Dahl” är språkligt nära det jag själv gillar i korthuggenhet. Bitvis bra dialog.
     Varför jag inte avslutar boken har förmodligen med min allmänna läströtthet att göra. 
     Cilla och jag börjar bryta ner böckerna till manus. Det visar sig oväntat komplicerat. Dels på grund av Arnalds i sig hårt flätade historier, dels på grund av mängden huvudpersoner. Åtta stycken, exklusive offer och gärningsmän. Från början är tanken att det ska bli en 90-minutersfilm per bok. Vi aviserar snabbt att det inte är möjligt att göra böckerna rättvisa inom det formatet. Vi föreslår den dubbla tiden, vilket accepteras. I första omgången ska vi bearbeta fem böcker. Processen blir besvärligare än vi är vana vid, både rent skrivtekniskt, men också för ett par extremt tröttande konflikter. 
     Dels med den först tilltänkte regissören Geir Hansteen Jörgensen, en konflikt som slutar med att Jörgensen plockas bort ur produktionen. Harald Hamrell hoppar in i stället, med mycket kort varsel (strongt!). Vi är väldigt nöjda med det, han har gjort några riktigt bra Beckfilmer.
     Dels med producenten Gunnar Carlsson på SVT. Jag känner Carlsson ytligt, sen hans tid i ledningen för Göteborgs Filmfestival. Nu har han avancerat till dramachef på SVT och tar en mycket aktiv roll i manusarbetet (en roll som definitivt inte ligger inom hans härad). Det hela mynnar ut i ett, för att vara mig, mycket ampert brev där jag förklarar vem som har ansvar för vad och vem som ska hålla fingrarna borta. Carlsson blir oerhört upprörd över brevet och Blomgren tvingas hälla i honom ett antal flaskor vin ute i skärgården för att lugna ner honom - SVT är trots allt en bärande finansiär i projektet.
     Men vi får slutföra vårt manusarbete under hyfsat lugna former.

Enligt mig: Den bästa av dom fem filmer vi skriver är ”Europa Blues” och regisseras av två tämligen okända herrar, Niklas Ohlson och Mattias Ohlsson. Dom ska senare komma att regissera vår tv-serie ”Springfloden”.

[IMAGE: 276.jpg]
[IMAGE: 277.jpeg]
[IMAGE: 278.jpg]
[IMAGE: 279.jpeg]
[IMAGE: 280.jpeg]

Reflektion: Strulet och svårigheterna med Dahl-projektet bidrar påtagligt till Cillas och mitt beslut att börja skriva egna böcker, vilket vi gör strax därefter.             

***

Några frågor, en vargtimme när sömnen tuggar på lakanet och liemannen går med sin harskramla genom natten:

***


---

## Page 256/276

[UNHANDLED: poem]

***

[IMAGE: 306.png] Curre Hillfon.

***


Och när sömnen väl omsluter mig får jag en egendomlig dröm. Jag balanserar i en hängränna på femte våningen på Palmgrenska samskolan i Stockholm, min realskola, nedanför ligger den stenbelagda skolgården, jag tar ett par steg och tappar fästet, i fallet mot gården fattar jag att jag kommer att dö, allt blir en mörk tunnel, längst bort ser jag ljus, jag springer mot ljuset och kommer ut i kanten av en äng, en damcykel står lutad mot en gammal ek, jag sätter mig på cykeln och trampar bort ... sen vaknar jag. 
     En damcykel?
     Var det Sveas?

***


Jag blir tillfrågad om att skriva en text om satir till Teaterhögskolans samlingsvolym ”Den skrattretande teatern”. Ämnet ligger mig inte så speciellt varmt om hjärtat längre, men Gösta är en av initiativtagarna så jag ställer upp. Möjligen finns det elever på skolan som är nyfikna. Jag kallar texten ”Om satir”, helt enkelt, och återanvänder en del tidigare slutsatser:

”Sann satir har ett enda uppdrag: att genom groteskt förlöjligande demaskera och blottlägga ovärdiga makthavare och offentliga lögner - den har ett politiskt syfte.


---

## Page 257/276

[MORE]

***

[UNHANDLED: year]
[VIDEO: https://www.youtube.com/embed/nrtW_CplfeQ]
101010 - ett brutalt enkelt datum. Det datum när Ove Enervald dör. Ytterligare en i raden av täta vänner från det förflutna som försvinner ur sammanhanget. Han har varit svårt sjuk en tid, vistats på ett hospis i närheten av vår bostad i Nacka, insett att det utmätta är utmätt. Vi besöker honom en solig eftermiddag. När vi ska gå tittar han på Cilla och säger:
     - So long, baby.
     Dagen efter dör han.

[IMAGE: 224.png] Ångbåt. Oljemålning. OE.

***

Oves aska sprids på Kanholmsfjärden i Stockholms skärgård, i närheten av hans hem på Runmarö. Några dagar efter ceremonin på havet samlas hans närmaste släkt och vänner i hans vardagsrum, inrymt i övervåningen på en gammal lada. Två av dom är hans son John och hans mamma Maja-Lena, vi har alltid kallat henne Masa. Hon har bett mig säga några ord om Ove.
     - Självklart.  
     Sagt med samma oreflekterade enkelhet som när jag ombads presentera Dylan på SVT. Och med nästan samma plågsamma efterföljd. 
     Dock har jag den här gången ingen större svårighet att komma på vad jag ska prata om - jag har känt Ove sen mitten på 60-talet, vi har rest både utrikes och invärtes, jag vet exakt vad och hur mycket jag ska berätta. Just innan jag ska resa mig och börja mitt ”tal” vill Masa spela en av Oves älsklingssånger. Det är Ola Magnells ”Vallmoland”.

Under den andäktiga lyssningen, i ett rum fyllt av sorgsna, tysta människor, känner jag hur det börjar spänna i bröstet, hur jag får svälja upprepade gånger, hur texten och melodin rammar mig rakt i magen. Eller hjärtat. När sången är slut reser jag mig, harklar mig och vet inte vad jag ska säga. Jag famlar några sekunder efter ord, kommer inte ihåg hur jag hade tänkt börja, säger några improviserade saker och hör hur rösten brister. 
     Det är ingen höjdare. 
     På ett eller annat sätt hittar jag tillbaka till orden efter en stund, till det jag hade tänkt berätta, till det jag ville förmedla om Ove. Men jag gör det med en skugga av den kraft jag hade velat ha. 
     Efteråt går jag ut för att få luft, svalka ner blodet. Och tänker: musik är förödande ... förödande överlägset alla andra emotionella instrument. Det går inte att värja sig. Jag borde ha vetat det, efter att ha varit inbäddad i musik sen tonåren, men det hjälpte inte. Jag åkte iväg på en resa som jag aldrig glömmer.


---

## Page 258/276

Några ord om mannen som sänkte mig: Enligt min uppfattning går Ola Magnell i bredd med Bellman, Taube och Cornelis. I vistraditionen. Hans ordkonst är suverän, hans melodier är såriga och uthängda. Idag är han själv död. En marterad människa med djupt liggande ögon. Vi hade bra kontakt under några år, han gjorde en fantastisk version av Cornelis sång ”Till Fatumeh” i vår tv-serie ”Sista Skriket”. Innan han dog gav han ut en bok med titeln ”Ord och inga visor”. 
     Den rekommenderas starkt.

När vi ändå är inne på begravningar: Min aska kommer också att spridas på Kanholmsfjärden. Egentligen vill jag begravas på en uteservering, gärna på en bakgata med släpsol mellan fasaderna och en iskall öl på bordet, jag tror att min själ skulle uppskatta det. Men nu blir det Kanholmsfjärden, som jag har korsat ett otal gånger i turbulenta väderlag. Möjligen finns Ove kvar nere i djupet, möjligen kan det inspirera Magnell i hans himmel till en sång om Bröderna Aska.   

***
[UNHANDLED: indent]
Cilla och jag har under årens lopp kontaktats av diverse förlag som har föreslagit att vi ska skriva kriminalromaner. Vi har inte haft tid. Vi har dessutom trivts väldigt bra med att skriva film- och tv-manus. Nu har vi tröttnat på det (jag mer än Cilla, för mig är manusskrivandet ett avslutat kapitel). Vi har också kontaktats av olika agenturer i samma syfte. Nu tar vi själv kontakt med en av dom. Grand Agency. Den drivs av Lena Stjernström tillsammans med bland annat hennes man Peter. Cilla och Lena känner varandra sen gymnasietiden, så det blir ett naturligt val för oss. Vi förklarar vad vi vill göra och Lena förklarar vad hon behöver för att kontakta olika förlag: ett längre synops som visar att vi kan skriva ”litterärt” och inte enbart manus. 
     Att vi har ett eget språk. 
     Vi skriver ihop ett synops och Lena börjar kontakta förlag. Jag har gjort klart för henne att vi inte är intresserade av Bonniers, av flera olika skäl. Hon respekterar det. 
     Det första förlag vi träffar är Norstedts, deras förläggare Susanna Romanus och en redaktör som heter Peter Karlsson (han har olikfärgade strumpor vid mötet, vilket jag uppskattar). Vi känner direkt efter mötet att vi vill komma ut på Norstedts och Lena skriver ett avtal på tre böcker med förlaget. 
     Samtidigt köper Lasse Blomgren film- och tv-rättigheterna till alla tre böckerna.
     Nu är det bara att börja skriva.
[UNHANDLED: indent]
En egen deckare.
     För mig är det här skrivandet oerhört lustfyllt. Jag känner att jag äntligen har hittat hem. Ända sen jag plöjde mina föräldrars Manhattan-serie med amerikansk pulp fiction, kiosklitteratur, har jag vetat, innerst inne, att det är här jag vill hamna. Bland Mickey Spillane, Peter Cheney, James Hadley Chase och Ed McBain. Författare med raka, råa och enkla berättelser om ondska, hjältar och monster. Kryddade med svart humor och samhällskritik.
     Jag har dessutom fyllt 68, är ingen trädgårdsmänniska och måste kanalisera min rastlöshet i nya former. Skriva deckare framöver verkar vara en hygglig sysselsättning.
     Det är också extra roligt att göra det med Cilla. Vi kompletterar varann utmärkt. Hon är mycket omsorgsfull, allt hon skriver är solitt. Hon har en befriande humor och är bra på dialog. Dessutom är hon en perfekt första läsare, med konstruktiva kommentarer. 
[UNHANDLED: indent]


---

## Page 259/276

Det första vi gör är att ringa in vilka huvudpersoner vi vill skriva om. Vi är, som det heter, hjärtligt trötta på den konventionella deckarmodellen, ett antal poliser i ett rum som får ett mord på bordet och ska lösa det (vi har sysslat med det scenariot i ett oändligt antal tv-historier vid det här laget). Vi vill skapa en grupp individer som inte har så mycket gemensamt med varandra i början. 
     På nåt som helst plan. 
     Vi vill bygga upp gruppen ungefär som vi gjorde i tv-serien ”Graven”. 
     Resultatet blir en ung polisaspirant, Olivia Rönning, en äldre hemlös uteliggare, Tom Stilton, en croupier med ett kriminellt förflutet, Abbas el Fassi, och en ”riktig” polis, kriminalkommissarien Mette Olsäter. Vi vill också ha ett par medspelare till gruppen. En pensionerad barnpsykolog, Mårten Olsäter, gift med Mette, och en usel tjallare som lystrar till namnet Minken och har en privat pipeline från Colombia rakt in i näsan.
     Med den uppsättningen karaktärer vet vi att det kan bli inspirerande att skriva tre böcker. Gruppen innehåller tillräckligt många oanade lucköppningar, både för oss som författare och för läsarna (fortfarande idag, när vi just är klara med den sjätte boken, är vår nyfikenhet på karaktärerna nästan oförändrad).
[UNHANDLED: indent]
Det andra vi gör är att hitta ett ämne som vi kan gå igång på. Vi bestämmer oss för att skriva ”i realtid”, dvs att bokens handling ska utspela sig under den tid vi skriver. Just när vi ska börja skissa på vår berättelse kommer ett antal artiklar om Lundin Oil och deras härjningar i Afrika, hur dom hänsynslöst exploaterar markområden i sin jakt på lukrativa batterimineraler. Och på vägen kränker alla mänskliga rättigheter som finns, inkluderande mord och tvångsförflyttningar. 
     Det blir utgångspunkten för vår första berättelse. 

Det tredje vi gör är att hitta ingången på boken. Jag är, som jag också nämnt, fixerad vid inledningar på böcker: den första meningen, det första stycket, den första sidan. Det måste fästa redan där. 
     Vi vet att deckare generellt kräver en kraftig gåta i början. Ju större gåta desto större iver hos läsaren att få veta svaret. Ju hårdare gåtan dras åt, desto större möjligheter har du som författare att vika åt sidan, medveten om att läsaren vill åt gåtans lösning i slutet.
     Den första boken inleder vi med ett mycket brutalt mord. Inte blodigt, men grymt. En kvinna grävs ner i havsbotten utanför en ö på Nordkoster, endast hennes huvud sticker upp. Gärningsmännen står på stranden och inväntar tidvattnet, som sakta dränker kvinnan. 
     Hon är dessutom med barn.
     Idén kom från inledningen på vår skröna ”Georg von Ingenting”, då en komisk scen, nu omgjord till en tortyrliknande avrättning. 
     Boken tar tre månader att skriva. 
[UNHANDLED: indent]
Som jag nämnt tidigare är vår första titel på boken ”Varför saknade ingen Adelita Rivera?” Det fäster inte på förlaget. Så småningom enas vi om ”Springfloden”.
 Boken kommer ut 2011 och vår agent Lena Stjernström lyckas sälja den till 35 länder runt om i världen. 

[IMAGE: 274.jpg]

Roligaste utländska boken: Den kinesiska, där historien börjar på sista sidan och texten står rakt upp och ner i kryptiska kolumner.

[IMAGE: 284.png]


---

## Page 260/276

Näst roligast: De länder där dom har egna varianter på våra efternamn. Ibland heter vi ”Börlindovski”, ibland totalt otolkbara namn. ”Björling” känns helt ok i det perspektivet. 

[IMAGE: 701.jpeg]
[IMAGE: 702.png] Min dotter Sari fyndar i Belgrad.

Att skriva och ge ut en bok, en deckare, får konsekvenser som vi inte är riktigt beredda på. Vi har legat i mediaskugga mycket länge, mycket medvetet, den biten av offentlighet är vi totalt ointresserade av. Nu tvingas vi ut i ljuset. Det handlar om marknadsföring. Det handlar om att åka runt på Bokens Dag och prata om vår bok, att uppträda i olika sammanhang med andra författare, att befinna sig på bibliotek med åtta välvilliga äldre damer, i teatersalonger med 400 personer och taskig medhörning och på krimfestivaler. 
     Jag har inte så stort problem med det, jag har ett tillräckligt svullet ego för att hantera publika framträdanden, men Cilla har svårare (över tid, efter snart tio år, är även hon tämligen bekväm med situationen). 
     Men det får mig att reflektera. 
     Under alla år som manusförfattare till hyfsat framgångsrika produktioner har strålkastarljuset alltid legat på andra. Fair enough. Nu är plötsligt ljuset på oss. För att vi har skrivit en bok. För att vi är upphovsmän utan kladdig inblandning. Det är en enorm skillnad mot film- och tv-branschen. 
     Och lite överrumplande.
     Och jag tänker: Om manusförfattarna i det här landet skulle få samma respons och samma uppskattning för det dom gör, om deras verk skulle skattas lika högt som en deckarförfattares, hur mycket skulle det påverka nivån på svensk film? Inte minst eftersom tv-serier mer och mer börjar betraktas som ”litterära berättelser” ... vår tids ”romaner”.
[UNHANDLED: indent]
Vanligaste frågan vi får i offentliga sammanhang: 
     Vad är det för skillnad på att skriva en kriminalroman och en tv-serie? En bok och ett manus?
     Vanligaste svaret vi lämnar:
     Inledningvis är det inte så stor skillnad. Då gäller det att hitta på en spännande och bra historia. Det arbetet skiljer sig inte åt speciellt mycket. När det kommer till själva utformandet av historien skiljer det sig markant. Ett manus innehåller till allra största delen dialog, kompletterad med scenanvisningar. I en bok måste du gestalta alla scenanvisningar, dvs du måste åskådliggöra allt det visuella, allt det som utförs av scenografer, maskörer, skådespelare, musiker, ljussättare osv. För att läsaren ska få en inre bild av skeendet du berättar om.
     Annan stor skillnad: I en bok kan du använda dig av inre monolog, skriva ut vad en karaktär tänker och känner. I en film måste det antingen gestaltas av skådespelaren eller läggas i voice over (dötråkigt).
     Men den allra största skillnaden är naturligtvis det skrivna språket. Den röst som finns i språket. Som är din signatur. Ditt sätt att piska en berättelse framåt genom valet av ord. Tempot du skapar genom orden, rytmen du skapar. Drivet. 
     Vår ambition är att skriva så enkelt som möjligt, med exakt så mycket färgläggning som behövs för att stimulera fantasin. Inte vika ut i påfrestande miljöbeskrivningar eller nätbaserade detaljkunskaper som bara syftar till lånta fjädrar. Rakt, rent och rått, som Gateway förespråkade (vi skiljer oss åt en del på den punkten, Cilla och jag, hon är bättre på att mjuka upp och fånga in stämningslägen, lägga till lite mer, jag är mer skuren i mitt skrivande, ändå är våra texter så kongruenta att vi knappt kan se vem som har skrivit vad i slutänden).


---

## Page 261/276

Gigantisk skillnad mellan manus och bok som jag nästan glömde: När du skriver en bok är du Gud. Du skapar ditt eget universum, där allt som din fantasi förmår tänka ut kan finnas med. Vill du sänka ner dina gestalter i Marinergraven eller låta dom jagas av 400 bufflar över en prärie är det bara att skriva det. I ett manus förvandlas det till ett dopp i en vattenpöl på Gärdet och tre trötta åsnor i Trollhättan. Kontenta: Du behöver inte bry dig en sekund om budget, inspelningsplatser, antal karaktärer, tidsskikt eller vad andra tänker eller tycker. Det du skriver är exakt det som når läsaren.
     Orört. 
     Det finns en oerhörd frihetskänsla i det.

Näst vanligaste frågan vi får:
     Hur är det att skriva ihop?
     Vanligaste svaret vi ger ifrån oss:
     Det är roligt.
     Dessutom har vi skrivit ihop sen 1995 och gjort det till en livsstil. 

Egendomlig hägring (på tal om skrivande): Jag har nånstans sett en bild på en äldre författare i en segelbåt, han sitter i en teakboaserad sittbrunn med en liten svart skrivmaskin framför sig, vitklädd, tittande ut mot vad jag inbillar mig är några karibiska öar. Han har solglasögon och ett litet glas med en brun vätska intill maskinen. Hans ansikte är fårat. Det kan vara Graham Greene, eller Orson Welles på gång med ett manus, eller vem som helst. Ian Fleming? Eller Raymond Chandler? Eugene O´Neill? Eller Arthur Craven som har kravlat upp ur havet. Hur som helst, det är en starkt romantiserad bild av nånting som jag inte kommer åt. 
     Kanske hade han skrivkramp.

Dom följande åren skriver vi ytterligare fem böcker.

[IMAGE: 329.png]

***

Tematisk om våra böcker: Vi försöker hitta övergripande ämnen som berör oss just när vi ska börja skriva, en tändvätska. Första boken, ”Springfloden”,  handlade om Lundin Oils övergrepp i Afrika, som jag nämnt.
     Andra boken, ”Den tredje rösten”, handlar om ett nätfenomen som är ovanligt äckligt, nämligen det faktum att du kan sitta i Sverige, framför en datorskärm, och betrakta en våldtäkt på ett minderårigt barn i till exempel Asien, beställd av dig själv. I realtid. 
     Sidohistorien är ett mord på en prostituerad i Marseille, som visar sig vara länkat till huvudtemat.
     Tredje boken, ”Svart Gryning”, ägnar vi oss åt mörkermännens frammarsch i Sverige, rasistgyttjan som tränger in mer och mer. Sverigedemokraternas ökande inflytande skrämmer oss och vi försöker visa konsekvenserna av det.
     Fjärde boken, ”Sov du lilla videung ”, skriver sig själv. Vi påbörjar den mitt under den gigantiska flyktingströmmen in i Sverige 2015 och vill visa vilka fruktansvärda konsekvenser strömmen kan få. Inte minst för ensamkommande barn. 
     Vi får stor inspiration av journalisten Magda Gads brutala reportage från den undre världen i Bukarest.
     Udda konstruktionsdetalj i ”Sov du lilla videung”: Vi låter boken inledas med en nästan 20 sidor lång mininovell. Först när läsarna når sista sidan i boken framgår det att inledningen är avslutningen på berättelsen.


---

## Page 262/276

[IMAGE: 518.png] Stadiet innan vi börjar skriva.

Femte boken, ”Kallbrand”, skrivs i efterdyningarna av terrordådet på Drottninggatan. Det är en bok som fokuserar på hur långt en pedofil är beredd att gå för att rädda sitt eget skinn. Väldigt långt, visar det sig.
     Parentes: Inför den femte boken kom vi på titeln först, ”Kallbrand”, våra förläggare tände på den och så fick vi konstruera en historia som gav täckning för titeln.
     Så kan det också gå till.
     Den sjätte boken, ”Fruset guld”, har två underliggande teman: klimatförändringarna och kärnkraftsproblematiken. Sidolinjerna berör psykisk ohälsa och en maktmänniskans desperata försök att dölja det förflutna.

”Politiskt korrekta” romaner? Absolut. En vanligt förekommande kommentar om våra böcker är: ”Jag orkar inte med författare som ska skriva mig på näsan med sina politiska åsikter, eller komiker heller, för den delen.”
     Good luck.
     Att våra ställningstaganden i böckerna väcker läsarreaktioner är både begripligt och önskvärt, även om det i viss utsträckning drabbar vår försäljning - till exempel är förmodligen en femtedel av våra potentiella läsare sverigedemokrater. Dom är nog inte så förtjusta i det här stycket ur ”Fruset guld”:

”Mårten hade tillbringat ett antal timmar nere i källaren i natt, i musikrummet, med extremt hög puls. Orsaken var mörkret. Det mörker som enligt honom sänkte sig över den här nationen just nu. Bush Thor hade fraterniserat med Jimmie Åkesson. Ätit lunch, som omskrivningen var. Sverigedemokraterna var på väg att bli lika stora som sossarna, förtroendet för Åkesson var högst bland alla partiledare.
     Mörker.
     Han hade vridit upp både en vinkork och en Gram Parson-låt och försökt förstå vad som höll på att hända. Höll det otänkbara på att bli tänkbart? Till och med bli normalt? För honom var det både obegripligt och skrämmande.
     Han hade röjt väg genom hjärnan med rödvin och tagit fram sin laptop. Han tänkte skriva en insändare till DN. Det hade han gjort en gång förut i sitt liv, när kommunen ville skära ner anslagen till Skå-Edeby för att satsa på en bingohall. Han hade med emfas förklarat behovet av att vårda och förändra störda unga människors liv, en investering i framtiden. Insändaren hade fått effekt och Skå-Edeby fick behålla sin budget.
     Nu handlade det om något annat.
     Nationen.
     Han började skriva:
     ”På medeltiden kom en brun råtta med pesten till Europa. Nära hälften av befolkningen utplånades. Men vi tog oss igenom krisen. Nu är den här igen. För femton år sen råkade dörren till demokratin stå på glänt och en ny brun råtta smet in genom springan. Idag är råttan fet och glad och äter lunch med brunbrända vänner och hans trollungar viner med svansarna över landet. Pesten kryper på.”
      – Vad gör du?
      Det var Mette som avbröt Mårten. Hon satte sig i fåtöljen intill honom och sneglade på skärmen i hans knä.
     Och läste.
     Och förstod.
     Hon kände sin man, hon visste vilken värld han hade drömt om, hon förstod vad han såg krackelera inför sina ögon, bit för bit, dag för dag. Hon förstod hans ursinne.
     – Tänker du skicka det där? sa hon.
     – Ja. Hurså?
     – Det är skrivet i affekt.
     – Jag är i affekt.
     – Väldigt många i det här landet sympatiserar med Sverigedemokraterna.
     – Vet du varför? För att dom har en slipad partiledare med morgonstubb och pigg fru. Men när du går en meter bakom det? Vilka är det som gillar honom? Det är Gula Blend-tanter med mumsmums i huvudet och deras medelålders vita män som runkar upp sig på fredagskvällen med lite hatmys på nätet. Råttsvansarna. Snart äter han väl lunch med Kristersson också.


---

## Page 263/276

Mette noterade att hennes man inte var nyansernas mästare just nu, att han till och med var ganska fördomsfull. Men hans utsaga om Kristersson kunde han ha fog för. Själv hade hon varit rätt förtjust i Reinfeldt, han var rak och tydlig, just nu leddes hans parti av en patetisk vindflöjel.
     Tyckte hon.
     Men hon ville inte spä på Mårtens affekt så hon kysste honom på kinden och sa:
     - Glöm inte att dra ut soptunnan, det är tömning i morgon.
     När hon hade gått fällde Mårten ner skärmen och slöt ögonen, länge, långsamt gled affekten över i förtvivlan.”

Skriva på näsor är inte helt oangenämt.

***

[IMAGE: 5225.jpg]

Det här året dör Lena Nyman, i februari, efter en längre tids sjukdom. Vi har inte haft nån närmare kontakt sen hennes medverkan i ”Sista Skriket”, men hennes bortgång skapar en bro till det förflutna. Till dygnen när vi satt på Mallorca och drack vin och pratade om ”Morrhår & Ärtor”. Hennes särpräglade gestaltningsförmåga i alla olika roller i ”Sista Skriket” sitter kvar. Hennes djupa inlevelse i den text jag skrev till henne, talet till en dotter som hon aldrig fick. Här framför hon den till en samuraj-akt av Stefan Sauk:

[VIDEO: https://www.youtube.com/embed/-KssaTbDaK8]

***

Så fyller jag 70 år och gör en resa igen (att resa är en respons på min isbjörnsläggning, jag måste ut ibland). Den här gången går resan till byn Bassano del Grappa, nedanför berget Monte Grappa. Jag åker dit med Cilla och våra nära vänner Åsa och Timo (jag har fått resan av dom i 70-årspresent). När jag går in i en liten bokhandel leder det ena till det andra: det ena till att jag får veta att det finns andra författare som har bott i den här lilla hålan, författare med internationella vingar. Scott Fitzgerald. Dos Passos. Hemingway, som skrev delar av ”Farväl till vapnen” här. Jag har ingen aning om det. Förmodligen var det grappan som drog dom hit. Eller stadens marterade förflutna. 
     Det är det andra jag får veta.
     Under andra världskriget var staden ett partisantillhåll. Fascisterna intog den, sköt alla partisaner och hängde upp deras kroppar i en allé.
     - Gå längs allén och titta.
     Vi går längs allén. På varje träd sitter ett litet foto av, eller en inskription om, den partisan som hängdes där.
     En son, en älskare eller en familjefar. 
     Kuslig promenad.
     Återigen påminns jag om hur förskonade vi är från det makabra förflutna, det som ligger så tätt intill.  
     200 år utan krig?
     Hur kan vi relatera till hängda kroppar i Bassano del Grappa?
     Eller massgravar i Srebrenica?
     Inte en chans, på ett privat plan. Den graden av inlevelse vore förmätet att hävda.
     Så vi dricker byns goda drycker och låter det förflutna sjunka ner i det mentala arkivet. Kanske ett barnbarn drar ut pärmen en dag? 
     - Vad hände i Bassano del Grappa? 
     - Det som händer hela tiden, människor dödar varann.
[UNHANDLED: indent]
***

”Jag är färdig med manusskrivande”.
     En replik som jag upprepar ett antal gånger efter det att Cilla och jag är klara med Arne Dahl-serien och börjar skriva egna böcker. Och det är inte läppluft. Jag är genuint ointresserad av att skriva fler film- och tv-manus. Inte för skrivandet i sig, utan för allt strul i processen. Alla komplikationer, alla kapningar av min egen vision. 
     Det är så här: När du skriver ett manus, när du går in i en scen med levande människor i en dramatisk konflikt, så lägger du ner dig själv i den konflikten, dina känslor, dina reaktioner, ditt språk. Det är en kreativ förlossning. Du vill inte att det ska sluta i ett missfall. Har det gjort det för många gånger så känner du att det är vettigare att befrukta andra sammanhang. Där du bestämmer att barnet ska födas och se exakt ut så som du har beskrivit det. Som i en bok.
     Missfall tär på lusten.


---

## Page 264/276

Så när Lasse Blomgren får SVT att gå in i en samproduktion om en ny tv-serie baserad på vår bok ”Springfloden” är det kluvet för mig. Jag tycker det är roligt om vår bok blir tv-serie, det är trots allt skillnad på hundratusen bokläsare och en miljon tv-tittare. Det kluvna ligger i att Blomgren vill att vi själva skriver manuset till serien. 
     - Varför gå över ån efter vatten?
     Det är Cilla som kommenterar. Varför ska andra manusförfattare skriva manus på vår bok? Känns inte det onödigt onödigt?
     Så jag backar in i manusfållan igen och skriver manuset till ”Springfloden” ihop med Cilla.  

[IMAGE: 274.jpg]

Parentes om Minken: Han är ursprungligen tänkt som en form av side-kick, ungefär som Grannen i Beck, en gestalt som kommer in från fel håll. Det fungerar bra i den första boken, i den andra drar vi ner på honom. Vi tycker inte han fyller den funktion vi har tänkt. Så kommer tv-serien ”Springfloden”, där Minken gestaltas på ett fullständigt kongenialt sätt av skådespelaren Johan Widerberg. Och tränger ut ordentligt genom rutan. 

[VIDEO: https://www.youtube.com/embed/PwnyYBBvCLU]

Vi inser att vi måste vårda Minken lite mer och ökar hans utrymme i den tredje boken - en intressant växelverkan mellan bok och tv-serie.
     Minne från förproduktionen: Vi diskuterar val av skådespelare till en av huvudrollerna, Tom Stilton, uteliggaren. Blomgren föreslår att han ska kontakta Peter Stormare. Och gör så. Stormare läser manuset, blir taggad och kommer till Stockholm. Han inackorderas på hotell Diplomat på Strandvägen. 
     Jag har aldrig träffat Stormare, han är för mig en rätt stereotyp skådespelare som har fått strössel av Ingmar Bergman under några år. Nu träffas vi i ett smakfullt mötesrum på Diplomat en eftermiddag. Han är klädd i en färgrik joggingoverall och har en stor plastpåse fylld med olikfärgade tabletter med sig (han förklarar att det handlar om olika sorters naturmedikament). Vi pratar om manuset under en halvtimme, Stormare petar i sig av sina tabletter, alla i rummet är på halvspänn eftersom det är Stormare, mannen från Fargo. Mötet avslutas och alla försvinner ut. I dörren drar Stormare mig i armen och viskar:
     - Smutsiga ögon, din och Sauks pjäs, otroligt bra, jag vill sätta upp den i LA.
     Jag nickar och anar, mer än jag vet (jag är ingen kiromantiker): det här med Stormare kommer nog inte att fungera.
     Vilket det inte gör. Han visar sig fullständigt omöjlig att samarbeta med. Inte bara manusmässigt. Producenten för projektet, Francy Suntinger, får till slut nog av Stormares attityd. Droppen är förmodligen när han skriver ett upprört brev till Blomgren: ”DEN HÄR PRODUKTIONEN SAKNAR EN KAPTEN PÅ SKUTAN!” Han använder versaler och syftar på Suntinger. En odör av misogyna drag anas.
     Resultat: Cilla och jag får ett samtal på Arlanda Express.
     - Stormare är spolad, kan ni kolla med Kjelle Bergqvist? 
     Vi har tidigt i processen föreslagit Kjelle, han är en fenomenal skådis, emot honom har talat hans ålder i förhållande till Tom Stilton. 
     Men visst.
     - Vi ringer Kjelle.     
     Så med en kall, god terminalöl i handen ringer jag Kjelle, frågar om han är intresserad av att göra Tom Stilton och han svarar omedelbart ja.
     Bakgrund: Kjelle, som jag känner väl sen länge (ända sen vår kabaré på Dramaten 1978), har flera gånger berättat om hur förtjust han är i våra böcker och hur Tom Stilton vore en kanonroll.
     Nu får han den, gestaltar den utmärkt och förlänas med Kristallen för sin insats.


---

## Page 265/276

På tal om Kjelle: förutom att han är den han är och det är han, alltid, så är han en extremt solidarisk vän, alltid snar att ställa upp så fort han kan göra en insats. Han går alltid att lita på. 
     Dessutom är han barnsligt förtjust i varm korv.

***

Sidoprojekt, för att krydda tillvaron lite: Vi kontaktas av förläggaren John-Henri Holmberg. Han ska sammanställa en antologi med nyskrivna deckarnoveller för den amerikanska marknaden och vill att vi medverkar. Vi har aldrig skrivit i novellform tidigare, men tackar ja (ny mark igen). Resultatet blir novellen ”Sitt hår tyckte han om”. Den handlar om en man som lider av en dissociativ identitetsstörning och ägnar nätterna åt obehagliga mord. 
     Den inleds så här:

”Än hade han tid att stega rummet, den enkla och utmätta yta som var hans hem. Ett ord han aldrig använde. För honom var det en yta, inte en rymd. Han hade ställt in en soffa och ett bord och hade en balsamodell av the Dakota House i fönstret. Golvet saknade matta och den smala spegeln vid köksdörren hängde för lågt. Det var inte han som hade hängt dit den. När han ville se hur munnen såg ut fick han böja sig ner; det enda han såg var dött kött. Han hade ingen relation till sitt ansikte, hans ögon såg in i en främlings blick och han undrade varför näsan var krökt.
     Sitt hår tyckte han om.
     Det var det enda han erkände som sitt. Brunt, och relativt lockigt, det påminde honom om hans  mor, kvinnan som saknade händer. Hennes hår hade varit brunt och lockigt och skrattet som kom när hon fick beskedet var det enda han mindes av hennes röst. Men det fick tiden att gå.
     Det, och stegandet.”

Novellen publiceras senare även i den svenska antologin ”Svart Lucia” och ges också ut i bokform av Bokfabriken i Malmö. 

***

”The Night of ... ”
     En amerikansk tv-serie som imponerar oerhört på mig. Vi följer den andäktigt, lysande skådespelare, brutal intrig (även om det slackar mot slutet, som i princip alla bra tv-serier). Men det är nånting i den här serien som berör mig, som gör att jag får ångest över att aldrig ha kunnat prestera på den här nivån (möjligen ”Graven” undantagen). 
     Eller fått medverka i sammanhang där det hade varit möjligt. 
     Serien har just den balans mellan absurd humor och brutala konflikter som jag älskar. Och en gåta i början som är stenspänd.
     Annan tv-serie som alltid rinner upp: ”Den sjungande detektiven”. En musikalthriller som gick 1986 med sir Michael Gambion i huvudrollen (förmodligen mest känd som Albus Dumbledore i Harry Potter-serien). Den är skriven av tv-geniet Dennis Potter och handlar om författaren Philip Marlowe, specialist på noir-deckare. Marlow ligger på sjukhus och behandlas för svår psoriasis, i sina yrselanfall ser han sig själv i en fantasivärld där han agerar som deckarförfattaren Raymond Chandlers huvudperson Philip Marlowe. Ofta brister han ut i sång i sin yrsel. 
     En märklig och suggestiv tv-serie. 

***

Det här året inträffar det ingen trodde var möjligt - en sexistisk, inkompetent översittare med grava narcissistiska drag blir president i USA. 
     Donald Trump.


---

## Page 266/276

En man som snabbt kommer att demontera all värdig kommunikation på alla plan. Dom närmaste åren kommer han att göra världen till en långt farligare plats än innan, enbart genom sin privata stupiditet.
     Detta vet varje tänkande människa.
     Det är sorgen i att kunna tänka. 
     Privat reflektion: Det är rätt plågsamt att se en nation rämna i realtid, klyvas i två oförsonliga hatblock, påeldat av den man som ska utgöra symbolen för ”världens mäktigaste land”. 
     En man som utarmar det han är satt att förvalta. 

[IMAGE: 330.jpg] CR.

Det är många sätt obegripligt
     Men så är demokratins spelregler, säger en del. Eller som Carsten sa på 70-talet: ”Vi får dom politiker vi förtjänar.” 
     Men är det verkligen så? Vem har förtjänat Donald Trump? Eller Jimmie Åkesson? Eller Putin? Eller Bolsonaro? Eller den gula löken i Peking, Xi Jinping? Eller Viktor Orbán i Ungern? Lukatjenka? Eller alla andra exempel på män som har privat makt som mål och mening? Varför skulle vi ha förtjänat dessa politiska missfoster? Har vi oss själva att skylla? 
     I så fall: Hur blev det så? Hur långt tillbaka måste vi gå för att skönja den första urspårningen? Eller handlar det om demagogiska droppar som har urholkat den demokratiska idén under oöverskådlig tid? Finns det ens ett trovärdigt ursprung?
     Jag vet inte.    
     Men skrämmande är det, i all sin blinda och förödande framfart.

***

[UNHANDLED: poem]

***

[IMAGE: 305.png] Åke Hodell: Norra begravningsplatsen.

***

Till mina barn och barnbarn: Gör det lilla ni kan, tänk rätt och högt. Böj er inte för mörkret, skapa det ljus ni kan, oavsett hur långt det når. Stå inte still, rör er mot det möjliga. Och kom ihåg: gräset är alltid brunare på andra sidan. 
     Och framför allt: odla konsten att orka älska, när ingenting att älska finns kvar. Odla hoppet om en värdig tillvaro, även när skuggorna ryter i natten.
     Dröm gärna, men se er för när ni går över gatan.

[IMAGE: 602.JPEG] Den tredje familjen.
[UNHANDLED: indent]


---

## Page 267/276

***

Arbete igen: Cilla och jag skriver fortsättningen på tv-serien ”Springfloden”. Den kallas av varumärkesskäl för ”Springfloden 2”. Otroligt tråkigt. Den nya serien bygger på vår andra deckare ”Den tredje rösten” och har samma uppsättning skådespelare. Det är hyfsat roligt att skriva den, även för en manustrött person som jag själv. Sammanhanget är roligt, människorna i processen är bra, utfallet blir rimligt. 
     Av olika skäl blir det ingen ”Springfloden 3”. 
     Än så länge.

***

Out of the blue, privat feedback 2: Jag går på Hornsgatan i riktning mot Mariatorget, tidigt höst. På betongpuckeln nedanför Bellmansgatan har någon sprejat: ”Det är inte dom utslagna som ska in i samhället, det är dom inslagna som ska ut.”. Det är 39 år sen jag skrev det i ”Persona Non Grata”. Hur har det hamnat som graffitti 2017? När jag passerar samma ställe en vecka senare är det bortsanerat. 
     Nån ordning får det vara.

***
[VIDEO: https://www.youtube.com/embed/TJ6Mzvh3XCc]
Så blir det ett nytt år, 2017, och ett nytt dödsfall, av den sort som känns för tidigt och för fel och för jävligt. Gösta Ekman dör, i april, efter en tids sjukdom. Han återhämtar sig aldrig helt från den cancer som sänkte honom några år tidigare. Hans fru Marie-Louise Ekman har skrivit en säregen och gripande rapportbok från den perioden, ”Få se om hundarna är snälla ikväll ... ”. Jag orkar bara läsa en tredjedel av boken, den kommer för nära.
     Jag kommer att fullfölja den, både av respekt för Marie-Louise och för Gösta, men i sinom. 
     Gösta är död. 
     En ledsagare under så många år, en själsfrände, en sparringpartner, en kompis. Jag går på hans begravning i Katarina kyrka. Det är en värdig tillställning, långt från det jag upplevde när Carsten begravdes. Prästen talar inkännande på ett sätt som är trovärdigt, som om han faktiskt hade känt Gösta personligen (vilket han hade). Defileringen förbi kistan tar lång tid, Gösta har berört och arbetat med otroligt många begåvade människor genom åren. Många av dom är här. 
     Efter begravningen rinner alla ut ur kyrkan, sprids för vinden, Cilla och jag går åt vårt håll. Gösta är borta. Det är egendomligt, igen, hålrummet som dom döda lämnar i dom sörjandes överlevnad. 
     Gösta och jag tappade kontakten dom senaste åren, mycket på grund av mig. När vi inte längre hade en arbetsgemenskap försvann jag en aning, självmant. Idag ångrar jag det. Sista gången vi hade kontakt var via Marie-Louise, vi pratades vid på telefon, hon tyckte att jag skulle ringa Gösta, prata med honom. Då berättade jag att jag tänkte på Gösta nästan varje morgon, av en speciell orsak. Hon relaterade vad jag sa och jag hörde i bakgrunden hur Gösta ville veta vad jag pratade om.  
     Så jag förklarade:
     - Nästan varje morgon värmer jag mjölk till kaffet, jag använder en liten elvisp för att få upp skum och nästan varje gång tänker jag på Gösta, på Mallorca, han ville alltid ha varm skummad mjölk till kaffet och använde en gaffel för att få upp skummet, det tog sin tid, jag satt vid det vackra köksbordet och iakttog hur han frenetiskt vispade och vispade med sin gaffel, för mig var inte skum så viktigt, men tydligen för honom ... det var bara det, men det har fastnat.


---

## Page 268/276

Marie-Louise gör sen en av dom vackraste gravstenar jag känner till. En stor fönsterram i brons som reser sig över Göstas grav på Katarina kyrkogård, längst ner i ramen sitter ett par små koltrastar på fönsterblecket, också i brons. Upprinnelsen är ett fönster i hennes och Göstas bostad, han satt ofta i en stol och tittade ut genom ett fönster och iakttog små koltrastar på fönsterblecket. 
     Så kan också kärlek uttryckas.

Minnesord till Gösta: Du hade vackra, kraftiga händer, mina är mer spensliga, dina la jag märke till tidigt. Jag tänkte att kvinnor tycker om såna händer. När du spelade piano tittade jag mest på händerna. Du ritade med händerna, små skisser till en vägghylla i Fornalutx, ett tegeltak, ett snabbt streck av en profil, lite som Slas. Dina händer var varma, dom gånger du la högerhanden ovanpå min vänsterhand och tyckte att vi kanske skulle tänka över det en gång till. Du tänkte. Du sådde. Jag skördade och båda log. Som om vi var överens. Det var vi nog, oftast. Dina händer sträckte sig ibland mot böcker, bokryggar, titlar från världens alla hörn och jag fick en bok i knät. Behåll den. Du hade nästan alltid två exemplar av alla böcker du gillade. Ett för dina egna marginalanteckningar, ett för mindre vetgiriga vänner. Som jag, som sällan läste. Vi pratade inte så ofta om kvinnor. Eller gjorde vi det? Jo, det gjorde vi nog, kvinnor ur det förflutna och kvinnor som hade förflyttat oss. Närmast varandra kom vi när vi skrattade, när vi sögs in i ett skratt och blev en. För din del ett skrockande, för mig ofta ett asgarv. Och bortom det? Vad pågick mellan oss, dom där åren? Jag kom från en spårvagnsförare i Malmö med ett förflutet i en sillfabrik, du kom från en Wrangel och en Ekman. Många i din omgivning tyckte att jag var vulgär. Det tyckte inte du. Våra telefonsamtal, två inledningsfraser och så lossnade tillvaron. Högt och lågt. Snabba snitt genom samtiden. Du tvingade mig ut på isen, alltid. På tå, det var så du förhöjde mig. Kanske inte alltid så komfortabelt, du sög energi. Men dina händer, jag kunde alltid falla tillbaka på dina händer, två krabbor av mjuk längtan, det fanns nåt i dina händer som var så sökande. Som var du. 
     Mjukt ljus över  en vän. 

***

En vecka efter Göstas död dundrar en lastbil ner längs Drottninggatan i Stockholm och dödar ett antal människor. En lågpannad man från Uzbekistan anser att han agerar på uppdrag av terrororganorganisationens IS. 
     Vilket han inte alls gör. 
     Han är bara ytterligare ett exempel på individer som är uppskruvade i huvudet av en ideologi som rättfärdigar dom att begå våldshandlingar (typ Lasermannen och nynazisterna som mördade John Hron).
    Men dådet framkallar en ”nationella uppslutning”. Plötsligt samverkar myndigheter på alla plan. En massiv medial exponering tröstar oss. Får oss att lita på våra myndigheters handlingskraft. Får oss att känna oss delaktiga i en kollektiv tragedi. 
     Bra.
     Det upprepas in extenso vid coronapandemin.  

***

Metoo.


---

## Page 269/276

Sexuella övergrepp blir på försvinnande kort tid ämnet för alla det här året. Vittnesbörd från kränkta kvinnor över hela världen staplas på varann. En totalt depraverad manskladdighet slits ut i offentligheten och ställs mot en obarmhärtig skampåle. Den ackumulerade vreden från kvinnor inom nästan alla yrkesområden är enorm. Deras unisona röst skär genom hela samhället och fläker upp dolda och förträngda övergrepp på ett sätt som aldrig tidigare i historien. Vreden stänker åt alla håll, ibland stänker den fel. Men kontentan är omvälvande.   
     Det går att tala om ett före och ett efter ”metoo”, tror jag.
     På många plan.
     Inte minst vad gäller Svenska Akademien, de så kallade aderton. När maken till en av ledamöterna, poeten Katarina Frostensson, anklagas för sexuella övergrepp briserar den höglitterära borgen. En unken, misogyn odör väller ut och blottar häpnadsväckande världsfrånvända och inskränkta människor. Den ständiga sekreteraren Sara Danius, en stark och rättrådig kvinna, anser att akademien måste ta sin del av ansvaret för det inträffade. För detta får hon löpa ett motbjudande gatlopp i media, anfört av ledamoten Horace Engdahl, en hustrumisshandlare med mycket blanka skor - ”Il porco del Nobel”, som han beskrivs i den italienska tidningen La Repubblica.
 Kontenta: ”Vivören” och våldtäktsmannen Jean-Claude Arnault åtalas och fälls för två våldtäkter. Sju ledamöter lämnar akademien i protest mot dess eget agerande, inklusive Klas Östergren (han gör det mycket elegant, genom att citera Leonard Cohen: ”I´m leaving the table, I´m out of the game”). Sara Danius tvingas avgå som ständig sekreterare, Akademien fråntas rätten att dela ut årets Nobelpris och dess rykte blir extremt skamfilat världen över.
     Allt på grund av mannen som i många år kallats för ”Janne Klådan”, en perifer hangaround med ett obegripligt stort inflytande i vissa kretsar. 
     Minne av Janne Klådan, nåt år innan metoo: Jag, Bruno K och Thåström sitter och dricker öl på en pub en sen natt. Bruno har haft en boksignering på Rönnells Antikvariat. Vi sitter i ett avskilt hörn av restaurangen. Efter ett tag råkar jag se en skinnklädd man sitta ensam tre bord bort och stirra på oss. Jag känner igen honom, det är Arnault. En öl senare sitter han bara två bord bort, fortfarande stirrande. När han en bit in på nästa öl sitter vid bordet precis intill känns det patetiskt. Vi går utan att ta kontakt. 
[UNHANDLED: indent]
Metoo-reflektion i efterdyningarna: Hundratusentals kvinnor över hela världen har vittnat om sexuella övergrepp - allt från oönskat kladdande till råa våldtäkter. Samtidigt skriver Lena Andersson i DN att kvinnorna får skylla sig själva (!) och försöker leda i bevis vad hon menar via en tirad av kvasiintellektuellt snömos.
 Jag tycker det är vämjeligt.
[UNHANDLED: indent]
(Fotnot: Idag har hon kommit ut som ”klimatförnekare”,  en flock för sig.)
[UNHANDLED: indent]
***

Så har vi riksdagsval i vårt land, en nationell begivenhet, inte minst i massmedia. Utfallet blir skrämmande. Sverigedemokraterna blir tredje största parti i Sverige. Det osannolika har passerat det sannolika och blivit ett faktum. Brunskjortorna har färgats blå och rasismen har ändrat förtecken. Nu kallas den ”migrationsproblematik” och dominerar debatten.

[IMAGE: 252.png] Skånska Lasses kommentar om rasism.

Skrämmande.
 Jag letar fram min gamla dikt om Sverige från 1977, en par av stroferna lyder:


---

## Page 270/276

[UNHANDLED: poem]

Då en obehaglig föraning, 41 år senare en brutal verklighet. Som väldigt få bjuder motstånd. Jag kan sakna Olof Palme i det här läget. Hans blixtrande intellekt, hans hetta och skoningslösa retorik hade gjort kebab av Jimmie Åkesson. Istället bjuds den skånske kameleonten på lunch och smicker i högeranfrätta finrum medan hans bulvaner går runt och misshandlar folk med järnrör och påstår att samer inte är svenskar och vill stå på Öresundsbron och skjuta ankommande flyktingar och skrika ”segra eller dö”!

***

[UNHANDLED: poem]

***

Kort om stort: den här hösten sätter sig en ung tjej med en skylt i Slottsbacken och protester mot den klimatförstöring som pågår. Det är en fredag och hon skolkar från skolan. Hon sitter där nästa fredag också, med samma skylt och samma budskap. Hon heter Greta Thunberg och kommer inom kort att bli världsberömd, få sitt porträtt på framsidan av tidningen ”Life”,  initiera en global proteströrelse under namnet ”Fridays for Future” och provocera puckot i Vita Huset.
     För mig representerar hon det jag saknar mest idag: civilkurage.
     Modet att ur en personlig vrede gå ut på torget och visa vem man är och vad man tycker och stå för det.
     Civilt motstånd, när det är som bäst. 

***

Kulturtidskriften OEI gör en utställning på Moderna Museet, med  inspiration från Vargens utställning 1975. På utställningen exponeras ett stort urval dokument runt bland annat Vargen, arbetet med den, tankarna runt den. 

[IMAGE: 331.jpeg]
[IMAGE: 331A.jpeg]

Jag besöker utställningen. Det är lite märkligt att se Carstens och mitt projekt redovisat i den här miljön, 43 år senare. Det väcker en del känslor. Saknad efter kusinen, efter den vulkaniska optimism vi hade, hur vi trodde att allt var möjligt.
     Att världen skulle gå att förädla.


---

## Page 271/276

Jag och Amis medverkar en kväll i en utfrågning om Vargen. Vi  berättar om bakgrunden till tidningen, får frågor och märker hur nyfikenheten kretsar runt dåtidens ”kulturklimat”. Vad som gjorde att så mycket och så många tog plats och uttryckte sig på ett sätt som är nästan främmande idag. Jag har inga bra svar, jag är ingen sociolog, jag kan bara konstatera att det känns flackare nu, på alla plan.
     - Vi åt allt, på den tiden, och spydde ut det för att äta mer. Vi var konstant hungriga.
     Jag vet inte om publiken blir så mycket klokare.

Och mitt i allt detta kommer mitt femte barnbarn. Det är yngste sonen Nick och hans sambo Josefin som får en son. Leon (en sötkaramell). Blir man farfar igen. Underbart! ... (tyvärr slår den kommande pandemin sönder en tätare kontakt med Leon första året, men den får tas ikapp i sinom). 

***

Cillas och min dotter Molly bor i Köpenhamn och är 24 år. Hon har avslutat filmskolan i Stockholm och arbetar på en servering. Jag vet att hon skriver bra, jag har läst mycket av henne genom åren. Nu föreslår jag att vi ska skriva en bok ihop. En ljudbok, direkt för den marknaden. Det är nytt för mig och definitivt för henne. Vi kontaktar ljudboksförlaget Storytel som blir intresserade. Samtidigt får mitt eget förlag Norstedts höra talas om våra planer och föreslår att vi ska ge ut boken på deras ljudboksförlag istället, Tiden. Min agent tycker att vi ska välja det senare, vilket vi gör. Under ett drygt halvår skriver vi boken, som får namnet ”Mörkret oss emellan”, en psykologisk thriller som utspelar sig i ett hus i Stockholms skärgård. Den är uppdelad i åtta avsnitt och läses in av Nina Zanjani. 

[IMAGE: 700.png]

Det är stimulerande och lärorikt att arbeta med sin dotter. Hon har kunskaper som jag är totalt renons på och vice versa. Tillsammans flätar vi ihop historien med ganska få kontroverser, delvis på distans.
     Vi har fått ett par råd av vår förläggare, Clara Gustavsson, inför skrivandet, råd som är specifika för ljudböcker: Inte ha för många karaktärer, inte byta tidsplan för många gånger osv. En form av ”litterär förenkling” som underlättar för lyssnaren.
     Reflektion: Redan idag har många författare fler lyssnare än läsare till sina böcker. Hur påverkar det skrivandet? Hur mycket anpassar man sig efter den insikten? Hur mycket ”förenklar” man när man vet att mer komplicerade berättelser inte uppskattas lika mycket av lyssnarna? Majoriteten av ens potentiella konsumenter? 
     Och hur förhåller sig förlagen till det, i en tid när försäljningen av den fysiska boken minskar kraftigt? Ökar benägenheten att satsa mer på produkter som fungerar som ljudböcker? Mer ”förenklade” berättelser?
     Att det finns en uppenbar risk i det här har många påpekat, Jonas Gardell inte minst. I en dystopisk förlängning kanske begreppet ”kiosklitteratur” ersätts av ”ljudlitteratur”?   
     Detta om detta.
     Ny svårighet för mig när det gäller vår ljudbok: Historien berättas av huvudpersonen, jaget. En ung kvinna. Det är hela tiden hennes perspektiv, vilket innebär att allt måste kanaliseras genom henne. Allt som utspelar sig mellan andra människor måste hon på ett eller annat sätt överhöra eller få information om. Det ställer speciella krav på berättandet och jag lär mig ett och annat.
     Igen.
     Parentes: En av mina favoritböcker på 60-talet, Hemingways klassiker ”Och solen har sin gång” är berättad i jag-form, så jag kunde ha lärt mig det tidigare.

***


---

## Page 272/276

Ibland, nakna gryningar när hjärnan är genomspolad av friskt syre, blir jag sugen på satirformen igen. Den riktiga, råa, den som inte väjer. Den som nästan inte finns idag. 
     Varför? 
     Det finns ju en uppsjö av personangrepp som ligger oskrivna, en skrämmande mängd perverterade företeelser, men ingen tar sig an dom? Det är som om tiden har sänkt en ängslig filt av konformitet över allt som produceras. 
     Grotesco? 
     Kanske, dom försöker åtminstone lyfta en aning på taket, begåvat och lätt anarkistiskt. 
      Magnus Betnér?
      Han är modig.
      Men utöver det? Vågar vi inte uppröra längre? På riktigt? Har den digitala undervegetationens dreglande sekatörer klippt ner oss till harmlösa underhållare? Till stumma trygghetsnarkomaner?

[IMAGE: 297.png] Vad är det för fel på lite lugn och ro?


Var finns vreden?
     Hos Greta Thunberg, kanske: ”How dare you!”
     Inte satir, men genuin och lysande vrede. Upprördhet. Varför finns den bara hos en sextonårig miljöaktivist? Varför rinner den inte in hos människor som borde ha förmågan att gestalta alla vidrigheter vi utsätts för? Människor med tungor. Språk. Medialt utrymme. 
     Jag vet, det finns dom som försöker, det finns dom som står upp för marginaliserade eller förnedrade grupper, dom som gör sig till tolk för utsatta.   
     Bra.
     Men det finns ingen, eller nästan ingen, som använder sig av satiren som vapen. På riktigt. Som vågar piska det motbjudande, tvinga ut trollen i ljuset. Med språkets och skrattets hjälp. 
     Det finns ingenting som maktmänniskor hatar mer än skrattet, förlöjligandet av deras egen uppblåsthet, det finns ingenting dom fruktar mer än att förminskas, att bli ett avklätt beläte. 
     Så har det alltid varit.
     Och det kan satiren åstadkomma.
 Den riktiga satiren.
     Tänker jag, vissa gryningar när jag tror att jag är den jag var ... eller kanske den jag tänker bli?
     Igen?
     Vem vet.
     Jag kanske skriver en liten fabel, helt enkelt: ”Hycklarnas Afton - sagan om hur Vindflöjeln och den lilla Hackspetten träffade herr Kackerlacka.”

Den kunde börja så här:

”Vindflöjeln och den lilla Hackspetten satt på taknocken och tittade ut över nejden. Det började skymma och båda var lite missnöjda. 
     - Varför får vi inte sitta på det högsta huset? undrade den lilla Hackspetten. 
     - För att vi bara är du och jag.
     - Men jag vill sitta där?
     - Jag med, men vad ska vi göra? Det är ju som det är. 
     - Men kan vi inte ...
     - Tjafsa inte nu!


---

## Page 273/276

Den lilla Hackspetten tystnade och började putsa sina fjädrar. Ingen av dem såg herr Kackerlacka som kom krälande en bit bort, tegelpanna för tegelpanna. När han nådde nocken stannade han och gav ifrån sig ett väsande ljud. Vindflöjeln fick syn på honom. 
     - Nu är han här igen, viskade han till den lilla Hackspetten.  
     - Vem?
     - Han som jag berättade om.
     - Som vi inte fick ...
     - Ja. 
     Den lilla Hackspetten vred sig om och fick syn på herr Kackerlacka. 
     - Du får prata med honom först, viskade Vindflöjeln.
     - Varför det?
     - Du är minst. Jag måste hålla koll på vindarna, det kan blåsa upp.
     Den lilla Hackspetten tittade på herr Kackerlacka igen. Den sjunkande solen gnistrade till i hans blanka bruna skal. Den lilla Hackspetten tyckte han såg farlig och spännande ut, det pirrade till i bröstet när hon trippade lite närmare.
     - Hej, sa hon. Var kommer du ifrån?
     - Källaren.
     - Oj! ... har du krupit ända upp hit?
     - Ja.
     Vilken vacker röst han har, tänkte den lilla Hackspetten och putsade näbben, diskret.
     - Vad vill du då? sa hon. 
     - Äta upp dig.
     Den lilla Hackspetten ryckte till. Hennes små vingar började darra. Äta upp henne? Var herr Kackerlacka farlig på riktigt? Hon vände sig mot Vindflöjeln.
     - Herr Kackerlacka säger att han vill äta upp mig? Varför det?
     - För att du är så söt, min vän, som en liten bakelse.
     - Men jag vill inte bli uppäten?
     Vindflöjeln tittade ut över nejden och märkte att vindarna hade mojnat. Bra.
     - Jag ska prata med honom, sa han och vred sig mot herr Kackerlacka. 
     Han var lite osäker på hur han skulle börja, det var viktigt att han tog kommandot. Han sträckte på sig för att nå upp till huvudet. 
     - Här på nocken är det jag som är vuxen, sa han. Ba så du vet!
     Herr Kackerlacka svarade inte. Han krälade närmare den lilla Hackspetten och bredde ut sitt blanka skal. 
     - Ska vi äta lunch i morgon, viskade han med sin vackra röst. Jag bjuder.
     - Så du tänker inte äta upp mig då?  
     - Nej, jag tänker ligga med dig.
     - Ligga?
     - Du är ju söt som en liten bakelse.
     Den lilla Hackspetten kände hur det pirrade till igen, lite längre ner nu. Hon sneglade på Vindflöjeln. Var det okej?
     - Han vill ligga med mig, viskade hon.
     - Har du legat med en kackerlacka förut?
     - Nej ... eller jag kanske har drömt om det, men nej. Vad tycker du?
     - Jag tycker vad jag tycker och sen blåser det upp och då tycker jag vad jag tycker fast tvärtom. Ligg med honom du.
     - Men hur ligger man med herr Kackerlacka?
     - Det vet väl du, som är söt som en bakelse.
     Så när herr Kackerlacka började kravla tillbaka, tegelpanna för tegelpanna, trippade den lilla Hackspetten efter, både en aning skrämd men också upphetsad. Ligga med herr Kackerlacka?
     Vindflöjeln tittade efter dom och höll tummarna. Gick det bra kanske det var han som åt lunch med herr Kackerlacka nästa gång. Han vred sig om och tittade ut över nejden, kanske skulle han  få sitta på den högsta taknocken ändå? 
     Det gällde bara att parera vindarna.”     

Fotnot: Efter jag skrev den här lilla fabeln har även Vindflöjeln krupit ner i sängen till herr Kackerlacka. Nu ligger dom där, tätt intill varandra, och drömmer om den högsta nocken, alla tre.
     Beklämmande.

***


---

## Page 274/276

2020 blir ett märkligt år.
     Coronan slår till och lamslår världen. Ordet ”karantän” får en global och fruktansvärd innebörd, det handlar inte om pudelfrakt längre. Hela tillvaron förändras.

”Hej, mitt namn är Bond. James Bond. Kan jag få ett glas handsprit, rörd, inte skakad.”

Människor tvingas till ”distansering”, sluter sig i sina hem, isolerade, bara besökta av psykisk ohälsa. Plötsligt får mitt gamla uttryck ”varje människa måste ta avstånd från varje annan människa” en skrämmande aktualitet.Sverige väljer sin egen väg. Statsepidemiologen Anders Tegnell blir symbolen för den vägen, en man som använder sin integritet för att ge trovärdig information. Jag är en av dom som litar på det han säger. Varför skulle han ljuga? En våldsam debatt drar igång över hela landet, alla har svaren men ingen har facit.
     Så?
     Hellre en oglamorös tjänsteman än en svettig alarmist.
     Magkänsla, bara.   
     Ett antal idioter runt om i världen ser till att konsekvenserna av coronan blir mycket värre än den behövde bli. Återigen slås man av den deprimerande stupiditeten hos män med makt. Alla dom som urholkar demokratin. Som urholkar idén om att dom mångas ansvar är att skydda dom få, inte utplåna dom. Att behandlingen av dom få är dom mångas testamente. Att styrka mäts i omtanke, inte i förtryck. 
     Det är bedrövligt.

Cilla och jag åker ut till vårt sommarställe på Tynningö i mitten på mars och stannar där (det är gångavstånd till vår hemkommun). Vi har just lämnat ifrån oss vår sjätte bok, ”Fruset guld” och jag inser att det är dags att göra bokslut. 
     Jag ägnar våren, sommaren och hösten åt att färdigställa det här materialet - katarsis och sisyfos. Till min hjälp tar jag min sonson Ludvig,  

Och det är nu pärmen dyker upp.
 En tjock pärm med fnasiga brev som jag hittar när jag scannar av vinden, brev från mina föräldrar, huvudsakligen Svea. Jag läser dom och blir både förbryllad och sorgsen. Det är mycket kärleksfulla brev, fulla av uttryck för längtan och saknad (många av dom är skrivna under deras exil i Spanien). Plötsligt träder två helt andra gestalter fram ur dom långa handskrivna texterna, två människor med ett barn som upptar deras tankar, som oroar dom ibland, gör dom glada och stolta ibland. Med en intim ton som är helt självklar, kramar och pussar.
     Och jag blir totalt förvirrad.
     Hur har vår relation sett ut? Egentligen? Kvinnan som undvek fysiskt kladd, var kom den upplevelsen ifrån? Är den ens sann? Mannen som alltid gled undan, som aldrig fanns till hands? Är det bara ett fantasifoster?
     Jag minns fortfarande hur jag en gång återgav en traumatisk barndomshändelse för Svea och hon sa:
     - Fast så där gick det inte alls till.
     Och gav en helt annan version av händelsen, förmodligen korrekt.
     Och ändå:
     Min upplevelse av den var min, även om den kanske var fel. Eller minnet av den.
     Jag får inte ihop det.


---

## Page 275/276

Vad är det jag har projicerat på mina föräldrar? Har det handlat om helt andra saker? Men var skulle svärtan i mina barndomstexter komma ifrån då? Har jag bara letat efter ett sår för att få utlopp för min frustration? Och föräldrarna blev såret för att dom låg närmast till hands? Tog jag deras örfilar som intäkt för ett mörker som bara fanns i  mig själv? Barnet som martyr?
     Jag vet inte.
     Kanske skriver jag en roman om det, familjeuppgörelser ligger ju i tiden ... ”Koprofagens ystra dans”. 
[UNHANDLED: indent]
***

Sitter i halvdunkel och funderar (utan munskydd): När blir det förflutna viktigare än framtiden? När börjar man titta bakåt istället för framåt? När övergår ”Dont look back” till ”Look back in anger”? Dylan till Osborne? 
     Förmodligen handlar det om den utmätta tiden: ju mindre man har att se fram emot, desto mer ser man bakåt. 
     Där har det ju ändå hänt en del.
     Ändå messade jag till min äldste son nyss: Framtiden tillhör dom som erövrar den!
     Funderar också på mitt eget splittrade skrivande. Jag har alltid beundrat konstnärer som håller ihop sitt uttryck, rakt igenom, fokuserar på en form och utvecklar den, år ut och år in (Giacometti är ett extremt exempel). Mitt eget skapande har varit ett riktningslöst lapptäcke, en störtflod av allt mellan himmel och jord. Berikande i många avseenden, men undflyende. 
     Inte mycket att göra åt nu. 
     Det får bli nästa gång.
     Snart är jag igenom det jag skulle genomföra. Slutet på historien, som Guillou kallar det. Nu i efterläsningen inser jag att oändligt många människor jag har mött inte ingår i berättelsen, inte nämns, förblir osynliggjorda (i just min historia). För detta ber jag om ursäkt, det är inte nonchalans eller ointresse, inte ens glömska. Eller the survival of the fittest. Jag har följt mina fotspår och noterat dom som har tangerat stigen (en del kantareller missar man för att blicken är vänd åt fel håll).

I sista minuten: Just när jag skriver detta får jag ett brev med en tidning i, det är ”Situation Stockholm” som fyller 25 år och vill tacka olika människor som medverkat.
[UNHANDLED: indent]
[IMAGE: 302.png]

Jag konstaterar att epitetet ”hänsynslös häcklare” fortfarande hängde med 1999 och att jag log. I intervjun säger jag:  

”Jag tillhörde aldrig nån ”vänster” på sextio- och sjuttiotalet, utan försökte stå utanför allt det där. Men eftersom riktningen i det jag skrev hela tiden var nerifrån och upp så är det, om man ska tala i termer om perspektiv på en vänster-högerskala, klart att jag har solidariserat mig med och haft samma inställning som vänsterrörelsen i rätt många avseenden. Men jag har hela tiden värjt mig för det här flocktänkandet. Jag har en väldigt individualistisk inställning som knappast går att bygga ett samhälle på, men som nånstans är rätt bra att ha som konstnär, betraktare eller beskrivare av nånting.”
[UNHANDLED: indent]
Det gäller fortfarande.

***


---

## Page 276/276

Under slutarbetets gång hör Sauk av sig. Han vill göra en kommentar till den pågående coronakrisen och använda sig av en text som jag skrev till filmen ”Yrrol”. Jag tycker det är en bra idé. Tillsammans bearbetar vi den gamla texten och så släpper Sauk det stringenta resultatet på olika sociala medier:

[VIDEO: https://www.youtube.com/embed/Waiac7LlQwo]

Han gör också en engelsk version, för säkerhets skull.

Själv närmar jag mig slutpunkten för det här projektet och tittar ut i världen. Det skulle jag inte ha gjort. I samma sekund som jag försöker knyta ihop säcken, eller kistan, fylls tillvaron på igen. Georg Floyd. Black Lives Matter. Precis när jag skulle runda av. 
     Och blir brutalt påmind om att allt pågår, hela tiden, det är bara det gigantiska rullstensblocket från inlandsisen som ligger där det ligger, strax utanför mitt fönster, lite mossanlupet, tigande, men lugnt vakande. Resten är i ständig rörelse. Mitt liv är inte ens en rispa i det där granitblocket. 
     Det är förtröstansfullt.
     Snart börjar vi på vår sjunde deckare, ”Den barmhärtige Samariten”.

[IMAGE: 800.png]

Slutord: Nåt jag ångrar så här långt? Inte mycket. Gjort är gjort, utifrån dom förutsättningar som rådde. Många val kunde ha gjorts annorlunda, gett enklare kärlek, mer insikt och bättre kulturellt utfall (med facit i hand är alla människor smartare än dom var). Men det är som det är. Eller som John Holm påpekade: Lagt kort ligger.
     Men en sak har jag lärt mig: det ernådda är aska i en urna av tid, livet rör sig över gravarna, bort mot ljuset. Allt måste erövras igen. 
     Hela tiden.  

[VIDEO: https://www.youtube.com/embed/dbnsIydaYYg]


[IMAGE: 248.png] ...so far, so good...


[IMAGE: 309.png] Lars Lerin.

***


Fotnot: Så långt möjligt har tillstånd inhämtats för publicerat material i Självbiografin.

Slutligen: ett stort och varmt tack till Ludvig Börjlind, Håkan-Filip Swahn, Dennis Dufbäck och Sebastian Lindfors för bygget av den här hemsidan.
